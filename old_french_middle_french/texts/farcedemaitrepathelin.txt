Maistre Pierre pathelin

Maistre pierre, commence
saincte marie guillemette
Pour quelque paine que ie mette
a cabasser na ramasser
nous ne pouons rien amasser
or vis ie que iauocassoye

Guillemette
Par nostre dame ie y pensoye
dont on chante en aduaocassaige
mais on ne vous tient pas si saige
des quatre pars comme on soulloit
Je vis que chascun vous vouloit
auoir. pour gangner sa querelle
maintanant chascun vous appelle
par tout aduocat dessoubz lorme

Pathelin
Encor ne le dis ie pas pour me
vanter. mais na au territoire
ou nous tenons nostre auditoire
homme plus saige fors le maire

Guillemette
Aussy a il leu le grimaire
et aprins a clerc longue piece

Pathelin
A qui veez vous que ne despesche
sa cause se ie my vueil mettre
et si na prins oncques a lettre
que vng peu. mais ie mose vanter
que ie say aussi bien chanter
ou liure auecques nostre prestre
que se ieusses este a maistre
autant que charles en espaigne

Guillemette
Que nous vault cecy pas enpaigne
nous mourons de fine famine
noz robbes sont plus questamine
reses. et ne pouons sauoir
comment nous en peussons auoir
et que nous vault vostre science

Pathelin
Taisiez vous. par ma conscience
se ie vueil mon sens esprouuez
ie scauray bien ou en trouuer
des robbes et des chapperons
se dieu plaist nous eschaperons
et serons remis sus en leure
de a en peu deure dieu labeure
sil conuient que ie maplicque
a bouter auant ma praticque
on ne scaura trouuer mon per

Guillemette
Par saint iaques non de tromper
vous en estes ung fin droit maistre

Pathelin
Par celuy dieu qui me fist naistre
mais de droitte aduocasserie

Guillemette
Par ma foy, mais de tromperie
combien vrayement je m’en aduis
quand a vray dire sans clergise
et sans sens naturel vous estes
tenu lune des chaudes testes
qui soit en toute la paroisse

Pathelin
Il ny a nul qui se congnoisse
si hault en aduocation

Guillemette
Maist dieu mais en trompacion
au mains en auez vous le los

Pathelin
si ont ceulx qui de camelos
sont vestus et de camocas
quilz dient qui sont aduocas
mais pourtant ne le sont ilz mye
laissons en paix ceste bauerie
ie vueil aler a la foire

Guillemette
A la foire

Pathelin
Par saint iean voire.
a la foire gentil marchande
ous desplaist il se ie marchande
du drap ou quelque aultre sussraige
qui soit bon pour nostre mesnaige
nous navons robbe qui rien vaille

Guillemette
Vous navez ne denier ne maille
qui ferez-vous

Pathelin
Vous ne scavez
belle dame se vous navez
du drap pour nous deux largement
si me defmentez hardiement
quel couleur vous semble plus belle
dung gris vair dune brunette
ou dautre il le me fault scauoir.

Guillemette
Tel que vous le pourrez auoir
qui emprunte ne choisist mye

Pathelin, en contant sur ses dois
Pour vous, deux aulnes et demye
et moy trois voire bien quatre
ce sont

Guillemette
Vous comptez sans rabatre
qui dyable vous les prestera

Pathelin
Que vous en chaut qui se fera
On les me prestera vrayement
a rendre au iour du iugement
car plus tost ne sera-ce point

Guillemette
Auant mon amy en ce point
quel que soit en sera couuert

Pathelin
Jacheteray ou gris ou vert
et pour ung blanchet guillemette
me fault .iii. quartiers de brunette
ou une aulne

Guillemette
se maist dieu voire.
alez nombliez pas a boire
se vous trouvez martin garant

Pathelin
Gardez tout

Guillemette
He dieu quel marchand
pleust or a dieu qui ny vist goutte

Pathelin
N’est ce pas y la ien fais doubte
et si est par sainte marie
il se melle de drapperie
dieu il soit

Guillaume ioceaulme, drappier
Et dieu vous doint ioie

Pathelin
Or ainsi m’aist dieu que iauoie
de vous veoir grant voulente
comment se pourte la sante
estes-vous sain & dru guillaume

Le drappier
Ouy par dieu

Pathelin
sa ceste pauline
comment vous va


Le drappier
Et bien, vrayement
a vostre bon commandement
et vous

Pathelin
Par saint pierre lapostre
comme celluy qui est tout vostre
Ainsi vous esbatez

Le drappier
Et voire
Mais marchans ce devez vous croire
ne font pas tousiours à leur guise

Pathelin
Comment se porte marchandise
sen peult-on ne soigner ni paistre

Le drappier
Et se maist dieu, mon doulx maistre
ie ne scay tousiurs hay auant

Pathelin
Ha questoit ung homme scauant
je requier dieu quil en ait lame
de vostre pere doulce dame
Il mest aduis tout clerement
que cest il de vous proprement
questoit ce ung bon marchand & saige
vous luy resemblez de visaige
par dieu comme droitte paincture
se dieu eust oncq de creature
mercy dieu vray pardon luy fasse
a lame

Le drappier
Amen par sa grace
et de nous quant il luy plaira

Pathelin
par ma foy il me desclaira
maintesfois et bien largement
le temps quon doit presentement
moult de fois men est souvenu
et puis lors il estoit tenu
ung des bous

Le drappier
séez vous beau sire
Il est bien temps de vous le dire
mais ie suis ainsi gracieux

Pathelin
Je suie bien par le corps précieux
il auoit

Le drappier
Vrayement vous vous serrez

Pathelin
Voulentiers ha que vous verrez
quil me dist de grans merueilles
Ainsi maist dieu que des cœilles
du nez. de la bouche & des yeulx
oncq enfant ne resemblast mieulx
a pere. quel menton forche
vrayement cestes vous tout poche
et qui diroit a vostre mere
que ne feussiez fils vostre pere
il auroit grant fain de tancer
sans faulte ie ne puis pencer
comment nature en ses ouuraiges
Forma deux si pareilz visaige
et lung comme lautre tachie
car quoy. qui vous aurait crachie
tous deux encontre la paroy
dune maniere et dung arroy
si seriez-vous sans disserence
or sire, la bonne Laurence
vostre belle ante mourut elle

Le drappier
Nennin dea !

Pathelin
Que la vis ie belle
et grande et droitte et gracieuse
Par la mere dieu precieuse
vous lui resemblez de cossaige
comme qui vous eust fait de naige
En ce pays n’a se me semble
lignage qui mieulx se resemble
tant plus vous voy dieu par le pere
veez-vous la. veez vostre pere
vous luy resēblez mieulx que goute
deau ie nen fais nulle doubte
quel vaillant bachelier c’estoit
le bon prudomme. et si prestoit
ses denrees qui les vouloit
dieu luy pardoint il me soulloit
Tousiours de si bon cuer rire
plust a ihesuscrist que le pire
de ce monde luy resemblast
On ne tollist pas ne n’emblast
lung a laultre comme len fait
que ce drap ycy est bien fait
quest il souef doulx et traictis

Le drappier
Je lay fait faire tout faictis
Ainsi des laines de mes bestes

Pathelin
Enhen quel mesnaiger vous estes
vous nen istriez pas de lorine
du pere. vostre corps ne fine
tousiours de besoignier

Le drappier
Que voulez vous il faut songner
qui veult viure et soustenir paine

Pathelin
Cestui cy est il taint en laine
Il est fort comme ung cordoen

Le drappier
Cest ung tres bon drap de rouen
je vous prometz et bien drappe

Pathelin
Or vrayement ien suis attrappe
Car ie nauoye intencion
dauoir drap par la passion
de nostre seigneur quant ie vins
Jauoye mis a part quatre vings
escus pour retraire une rente
mais vous en aurez vingt ou trente
ie le vois bien car la couleur
m’en plaist trestant que cest douleur

Le Drappier
Escus voir. ce pourroit il faǐre
que ceulx dont vous devez retraire
ceste rente prissent monnoye

Pathelin
Et ouy bien se ie vouloye
tout men est ung en paiement
quel drap est cecy vraiyement
tant plus le vois et plus massotte
Il men fault auoir une cotte
bref et ma femme de mesme

Le Drappier
Certes drap est cher comme cresme.
vous en aurez se vous voulez
dix ou vingt frans y sont coulez
si tost.

Pathelin
Ne me chault couste & vaille
Entor ay ie denier et maille
quonques ne virent pere ni mere

Le Drappier
Dieu en soit loue Par saint pere
il ne men deplairoit en piéce

Pathelin
Bref, ie suis gros de ceste piece
il men conuient auoir

Le Drappier
Or bien
Il couuient aduiser combien
vous en voulez premierement
tout est a votre commandement
quanque il en y a en la pille
et neussiez vous ne croix ne pille

Pathelin
Je le scay bien vostre mercy

Le Drappier
Voulez vous de ce pers clercy

Pathelin
Auant combien me coustera
la premiere aulne. dieu sera
paye des premiers cest rayson
vecy ung denier. ne faisons
rien qui soit ou dieu ne se nomme

Le Drappier


Par dieu vous ditte que bō hōme
et men auecs bien resiouy
voules vous a ung mot

Pathelin
Ouy

Le Drappier
Chascune aulne vous coustera
vingt et quatre solz.

Pathelin
Non fera
vingt et quatre solz sainte dame


Le Drappier
Ilz le ma couste, par ceste ame
tant men fault se vous lauez

Pathelin
Dea cest trop

Le Drappier
Ha vous ne scaues
comment le drap est encherry
trestout le bestail est peri
ceste yuer par la grant froidure

Pathelin
Vingt solz vingt solz

Le Drappier
Et ie vous iure
que ien auray ce que ie dy
Or attendes a samedy
vous verres vault la toison
dont il solloit estre foison
me cousta a la magdelene,
huit blans par mon serment de laine
que ie soulois avoir pour quatre

Pathelin
Par le sang bieu sans plus de batre
puis quainsi va donc ie marchande
sus aulnes

Le Drappier
Et ie vous demande
combien vous en fault il auoir


Pathelin
Il est bien aise a savoir
quel le a il

Le Drappier
De brucelle

Pathelin
Trois aulnes pour moy & pour elle
elle est hault deux et demye
ce sont six aulnes, ne sont mie
Et non sont ; que ie suis beciaune

Le Drappier
Il ne sen fault que demie aulne
pour faire les six iustement



Pathelin
Jen prendray six tout rondement
aussi me faultil chapperon

Le Drappier
Prenez là, nous les aulnerons
silz sont-elles cy sans rabatre
empreu, et deux et trois & quatre
et cinq, et six

Pathelin
Ventre saint pierre
ric a ric

Le Drapier
Aulnerai ie arriere

Pathelin
Nenny de par une longaine.
il ya ou plus perte ou plus gaigne
en la marchandise combien
monte tout

Le Drappier
Nous le scaurons bien
a vingt et quatre solz chascune
les six, neuf frans

Pathelin
Hen, cest pour une
ce sont huit escus

Le Drappier
Maist dieu voire

Pathelin
Or sire. les voulez-vous croire
iusques a ia quant vous vendrez
non pas croire. vous les prendrez
a mon huis en or ou monnoye

Le Drappier
Nostre dame ie me tordroye
de beaucoup a aler par la

Pathelin
Hee. vostre bouche ne parla
de puis par monseigneur saint gille
quelle ne disoit pas evangille
cest tres bien dit. vous vous tordriez
cest cela. vous ne vouldriez
iamais trouuer nulle achoison
de venir boire en ma maison
or y beurez vous ceste fois

Le Drappier
Et par saint iacques ie ne fais
guares aultre chose que boire
Jz iray mais il fait mal daccroire
ce scavez-voue bien a lestraine

Pathelin
suffist il se ie vous estraine
descus dor non pas de monnoye
Et si mangerez de mon oye
par dieu que ma femme rotist

Le Drappier
Vrayement cest homme massotist
alez deuant sus ie yray doncques
et le porteray

Pathelin
Rien quiconques
que me greuera il. pas maille
soubz mon aisselle

Le Drappier
Ne vous chaille
il vault mieux pour le plus honneste,
que ie le porte

Pathelin
Male feste
men voise la saincte magdalene
se vous en prenez ia la paine
Cest tres bien dit dessoubz lesselle.
cecy my fera une belle
bosse. Ha cest tres bien ale
Il y aura et beu 1 galle
chiez moy ains que vous en ailliez.

Le Drappier
Je vous pry que vous me baillez
mon argent dez que ie y serai.

Pathelin
Feray et par dieu non feray
que nayez prins vostre repas
tres bien. et si ne vouldroye pas
auoir sur moy de quoy payer
au moins viendrez vous essaier
quel vin ie boy. vostre feu pere
en passant huchoit bien compere
ou que dis-tu ou que fais tu
mais vous ne prisez ung festu
entre vous riches les poures hommes

Le Drappier
Et par le sang bieu nous sommes
plus poures

Pathelin
Ouay a dieu a dieu.
rendez vous tantost au dit lieu
et nous beurons bien ie men vant

Le Drappie
si feray ie alez deuant
et que iaye or

Pathelin
Or et quoy doncques
or dyable ie ny failly oncques
non or quil peult estre pendu
en dea il ne ma pas vendu
A mon mot te a este ausien
mais il sera paye au myen
il luy faut or on le luy fourre
pleust a dieu quil ne fist que courre
sans cesser iusques a fin de paye
saint iehan il feroit plus de voye
qui ny a iusques a pampelune

Le Drappier
Ilz ne verront soleil ne lune
les escus qui me baillera
de lan qui ne les memblera
or nest il si fort entendeur
qui ne trouve plus fort vendeur
ce trompeur la est bien beciaune
quant pour vingt et quatre solz laulne
aprins drap qui n’en vault pas vingt.

Pathelin
Enay ie

Guillemette
De quoy

Pathelin
Que deuint vostre vielle cote hardie

Guillemette
Il est grant besoing quon le dye
quen voulez vous faire

Pathelin
Rien rien
en ay ie ie le disoye bien
est il ce drap cy

Guillemette
saincte dame
or par le peril de min ame
il vient daucune couuerture
dieux dont nous vient ceste auenture
helas helas qui le payera

Pathelin
Demandez vous qui se fera
par saint iehan il est ia paie
le marchant nest pas desuoye
belle seur qui le ma vendu
par my lecol soye ie pendu
sil nest blanc cōme ung sac de plastre
le meschant villain challemasre
en est saint sur le cul

Guillemette
Combien
couste il doncques

Pathelin
Je nen doy rien
il est paye ne vous en chaille

Guillemette
Vous naviez denier ne maille
Il est paye en quel monnoye

Pathelin
Et par le sang bieu si auoye
dame iauoye ung parisi

Guillemette
Cest bien ale le beaunisi
ou ung breuet y ont œuure
ainsi lauez vous recouure
et quant le terme passera
on viendra on nous gaigera
quancque auons nous sera oste

Pathelin
Par le sang bieu il na couste
que ung denier quanc quil en ya

Guillemette
Benedicite maria
que ung denier il ne se peult faire

Pathelin
Je vous donne cest œil a traire
sil en a plus en ne naura
ia si bien chanter ne saura

Guillemette
Et qui est il

Pathelin
Cest ung guillaume
qui a seurnom de ioceaulme
puis que vous le voules scauoir

Guillemmette
Mais la maniere de lauoir
pour ung denier & a quel ieu

Pathelin
Ce fut pour le denier a dieu
et encore se ieuss dit
la main sur le pot par ce dit
mon denier me fust demeure
au fort est ce bien laboure
dieu et luy partiront ensemble
ce denier la se bon leur semble
car cest tout quant quilz en auront
ia si bien chanter ne scauront
ne pour crier ne brester

Guillemette
Comment la il voulu prester
luy qui est ung homs si rebelle

Pathelin
Par saincte marie la belle
ie lay armer et blasonner
si quil le ma presque donner
ie luy disoye que son feu pere
fut si vaillant. ha fais ie frere
questes vous de bon parentaige
vous estes fais ie du lignaige
dicy entour plus alouer
mais ie pnisse dieu auouer
sil nest attrait dune peaultraille
le pls rebelle villenaille
qui soit se croy ie en ce royaulme
ha fais ie mon amy guillaume
que resemblez vous bien ce chiere
et du tout a vostre bon pere
dieu scait comme ieschaffauldoye
et a la fois ientrlardoye
en parlant de la drapperie
et puis fais resaincte marie
comment prestoit il doulcement
ses denrees si humblement
Cestes vous fais ie tout crachies
touteffois on eust arrachie
les dens du villain marsouyn
son feu pere et du babouyn
le filz.auant quil en prestassent
mais au fort ay ie tant brette
et parle quil men a preste
six aulnes

Guillemette
Voire aiamais rendre

Pathelin
Ainsi le deuez vous entendre
rendre. on luy rendra le dyable

Guillemette
Il mest souuenu de la fable
du corbiau qui estoit assis
sur une croix de cinq ou six
toises de hault le quel tenoit
Ung fromage au bec la benoit
Ung renard qui vit ce froumaige
penca a luy comment lauraige
lors se mist sessoubz le corbeau
ha fist il tant as le corps beau
et ton chant plain de melodie
Le corbeau par sa cornardie
en oyant son chant ainsi vanter
si ouvrit le bec pour chanter
et son fromaige chet a terre
et maistre renard le vous serre
a bonnes dens et si lemporte
ainsi est il ie men fais forte
de ce drap vous lavez happe
par blasonner et ettrappe
eb lui dsant de beu langaige
comme fist renard du froumaige
vous len avez prins par la moe

Pathelin
Il doit venir manger de loye
mais vecy qui lous faultdra faire
ie si certain quil vienfra braire
pour auoir argent promptement
iay pense bon appointtement
il couuient que ie me couche
comme malade sur ma couche
et quant il viendra vous direz
ha parlez bas. et gemirez
en faisant une chere fade
las ferez vous il est malade
passe deux moys ou six sepmaines
et si vous dit ce sont trudaine
il vient dauec moy tout venant
helas ce nest pas maintenant
ferez vous quil fault rigoler
et le me laissez flageoler
car iul nen aura aultre chose

Guillemette
Par lame qui en moy repose
ie feray tres bien la maniere
mais se vous rencheez arriere
que iustice vous en repreigne
ie me doubte quil ne vous preigne
pis la moitie que laultre fois

Pathelin
Or paix ie scay bien que ie fais
il fault faire ainsi que ie dy

guillemette
souviengne vous du samedi
pour dieu qu’on vous pilloria
vous scavez que chascun cria
sur vous pour vostre tromperie

pathelin
Or laissez celle baverie
il viendra nous regardons leure
il fault que ce drap nous demeure
Je men vois coucher

Guillemette
Allez doncques

Pathelin
Or ne riez point

Guillemette
Rien quiconques
mais pleurereay a chaudes larmes

Pathelin
Il nous fault esre tous deux fermes
affin quil ne sen apercoiure

le drappier
Je croy quil est temps que ie boiue
pour men aller. he non feray
ie doy boire et si mangeray
De loye par saint mathelin
chiez maistre pierre pathelin
et la receuuray ie pecune
ie happeray la une prune
a tout le moins sans rien despendre
Je y bois ie ne puis plus rien vendre
hau maistre pierre

Guillemette
helas sire
pour dieu se vous voulez rien dire
parlez plus bas

Le drappier
Dieu vous gart dame

Guillemette
Ha. plus bas

le drappier
Et quoy

Guillemette
Bon gre mamae

Le drappier
Quest il

Guillemette
Las ou doit il estre

Le drappier
Le qui

Guillemette
Ha ceft mal dit mon maistre
ou il est dieu par sa grace
le sache il garde la place
ou il est le poure martir
unze sepmaines sans partir

Le drappier
De qui

guillemette
Pardonnez moy ie nose
parler hault ie croy quil repose
Il est ung petit aplomme
helas il est si assomme
le poure homme

le drappier
Qui

Guillemette
Maistre pierre

le drappier
Quoy nest il pas venu querre
six aulnes de drap maintenant

guillemette
Qui luy

loe drappier
il en vient tout venant
na pas la moitie dung quart dheure
deliurez moy dea. ie demeure
beaucop sa sans plus flageoler
mon argent

Guillemette
hee sans rigoler
il nest pas temps que len rigole

le drappier
sa mon argent estes vous folle
il me fault neuf frans

Guillemette
Ha guillaume
il ne fault point couuir de chaume
yey me bailliez ses brocars
alez sorner voz coquars
a qui vous vouldrez iouer

le drappier
Je ne puisse dieu desauouer
se ie may neuf frans

Guillemette
helas sire
chascun na pas si fain de rire
comme vous ne de flagorner

le drappier
Dittes ie vous prie sans sorner
par amour faictes moy venir
maistre pierre

guillemette
Mesauenir
vous puist il et esse a meshuy

le drappier
Nesse pas ceans que ie suis
chez maistre pierre pathelin

guillemette
Ouy le mal saint mathurin
sans le mien au cuer vous tienne
parlez bas

le drappier
Le dyable y aduiengne
ne loseray ie demander

guillemette
A dieu ne puisse commander
bas se voulez qui ne sesueille

le drappier
Quel bas voulez vous en loreille
ou au fons du puis ou de la caue

guillemette
He dieu que vous auez de baue
au fort cest tousiours vostre. guise

le drappier
Le dyable y soit quant ie mauise
se voulez que ie parle bas
dittes sa. quant et debas
ytelz ie ne lay point aprins
vray est que maitre pierre a prins
six aulnes de draop au iour dhuy

guillemette
Et quesse cy esse a meshuy
dyable y ait par aga que prendre
ha sire que len le puist prendre
qui ment. il est en tel parti
le poure homme quil ne partit
du lit ya unze sepmaines
nous baillez vous de voz trudaines
maintenant en esse rayson
vous vuiderez de ma maison
par les angoisses dieu moy lasse

le drappier
Vous disiez qie ie parlasse
si bas saincte benoiste dame
vous criez

guillemette
Ceste vous par mame
quine parlez forsque de noise

le drappier
Dittes affin que ie men voise
baillez moy

Guillemette
Parlez bas ferez

le drappier
Mais vous mesmes lesueillerez
vous parlez plus hault quatre fois
par le sang bieu que ie ne fais
ie vous requier quon me delure

guillemette
Et quesse cy estes vous yure
ou hors du sens dieu nostre pere

le drappier
yure maugre en ait saint per
vecy une belle demande

guillemette
helas plus bas

le drappier
Je vous demande
pour six aulners bon gre saint george
de drap dame

guillemette
On vous le forge
et a qui lavez vous baille

le drappier
A luy mesme

Guillemette
Il est bien taille
dauoir drap helas ie ne hobe
il na nul mestier dauoir robe
iamais robe ne vestira
que de blanc ne me partira
dont il est que les pies devant

le drappier
Cest douc depuis soleil leuant
Car iay a luy parle sans faultre

guillemette
Vous auez la voix sitreshaulte
parlez plus bas en charite

le drappier
Ceste vous par verite
vous mesmes en sanglante estraine
par le sang bieu vecy grant paine
qui me paiast ie men alasse
par dieu oncques que ie prestasse
ie nen touue aultre chose

pathelin
Guillemette ung peu deaue rose
haussez moy serrez moy derriere
tout a qui parle ie lesguiere
a boir frotez moy la plante

le drappier
Je los la

guillemette
Voire

Pathelin
Ha meschante
viens sa tauois ie fait ouurir
ses fenestres vien moy couuir
oste ses gens noirs marmara
carimari carimara
amenez les moy amenez

Guillemette
Quesse comment vous demenez
estez vous hors de vostre sens

pathelin
Tu ne vois pas ce que ie sens
vela ung moisne noir qui vole
prens le bailles luy une estolle
au chat au chat comment il monte

guillemette
Et quesse cy na vous pas honte
Et par dieu cest trop remue

pathelin
Ces phisiciens mont tue
de ses broulliz quilz mont fait boire
et toutesfois les fault il croire
ilz en œuurent comme de cire

guillemette
Helas venez veoir beau sire
il est si tres mal pacient

le drappier
Est il malade a bon essient
puis orains quil vint de la foire

guillemette
De la foire

le drappier
Par saint iehan voire
ie cuide quil y a este
du drap que ie vous ay preste
il men fault largent maistre pierre

pathelin
Ha maistre iehan plus dur que pierre
iay chie deux petites crotes
noires rondes comme pelotes
prendray ie ung aultre cristere

le drappier
Et que scay ie quen ay ie a faire
neuf frans my fault ou six escus

pathelin
Ces trois maoceaux noirs et lecuz
les mappelles vous pilloueres
il mont gaste les machoueres
pour dieu ne men faictes plus prēdre
maistre iehan ilz ont fait tout rendre
ha il nest chose plus amere

le drappier
Non ont parlame de mon pere
mes neufz frans ne sont point rendus

Guillemette
par mi le col soyent pendus
Telz gens qui sont si empeschables
alez vous en de par les dyables
puis que de par dieu ne peult estre

le drappier
Par celluy dieu qui me fist naistre
iauray mon drap ains que ie fine
ou mes neuf frans

pathelin
Et mon orine
vous dit elle point que ie meure
helas pour dieu quoy quil demeure
que ie ne passe point le pas

guillmette
Alez vous en nesse pas
mal fait de ly tuer la teste

le drappier
Dame dieu en ait mal feste
six aulnes de drap maintenant
dittes esse chose aduenant
par nostre foy que ie les perde

pathelin
se peussiez esclaircir ma merde
maistre iehan elle est sitresdure
que ie ne scay comment ie dure
quant elle yst hors du fondement

le drappier
Il me fault neuf frans rondement
que bon gre saint pierre de rom me

guillemette
Helas tant tormentez cest homme
et comment estes vous si rude
vous veez clerement quil aude
que vous soyez phisicien
helas le poure chrestien
a asses de male meschance
unze sepmaines sans laschance
a este illec le poure homme

le drappier
Par le sang bieu ie ne scay comme
cest accident luy est venu
et auons marchande ensemble
a tout le moins cõme il me semble
ou ne ie scay que ce peult estre

guillemette
par nostre dame mon doulx maistre
vous nestes pas en bonne memoire
sans faulte se me voulez croire
vous irez ung peu reposer
moult de gens pourroient gloser
que vous devez pour moi ceans
alez hors. les phisiciens
viendront ycy tout en presence
ie ne cure que len y pense
a mal. car ie my pense point

le drappier
Et maugre bien suis ie en ce point
par la teste bien en cuidoye
encor navez vous point doye

guillemette
Cest tref belle demande
ha sire ce nest pas viande
pour malades mangez voz oes
sans vous venir iouer des moes
par ma foy vous estes trop aise

le drappier
Je vous prie quil ne vous desplaise
car ie cuidoye fermement
encor par le sacrement
dieu dea or ie vois scavoir
ie scay bien que icn doy auoir
six aulnes tout en une piece
mais ceste femme me depiece
de tous poins mon entendement
il les a eues vrayment
Mon a dea il ne se peult ioindre
iay veu la mort qui le vient poindre
au mains ou ille contrefait
etsi a il les print de fait
et les mist dessoubz son esselle
par saincte marie la belle
non a ie ne scay se ie songe
ie nay point aprins que ie donge
mes draps en dormant ne veillant
a nul tant soit mon bien veillant
ie ne les eusse point creues
par le sang bieu il les a eues
par la mort non a se tiens ie
non a mais a quoy donc en viengne
si a par le sang nostre dame
meschoir puist il de corps et dame
se ie soye qui sauroit a dire
qui a le meilleur ou le pire
deulx ou de moy ie ny doy goute

pathelin
sen est il ale

guillemette
Paix iescoute
ne scay quoi qui va flageolant
il sen va si fort grumelant
qui semble qui poye resuer

Pathelin
Il nest pas temps de me leuer
comme est il arriue a point

guillemette
Je ne scay sil reviendra point
nenny dea ne bougez encore
nostre fait seront tout freloire
si vous trouuoit leue

pathelin
saint george
quest il venu a bonne forge
luy qui est si tresmescreant
il est en luy trop mieulx seant
que ung crucifix en ung monstier

guillemette
En ung tel or villain brutier
oncq lart es pois ne cheut si bien
quoy dea il ne faisoit rien
aux dimenches

pathelin
Pour dieu sans rire
sil venoit il pourroit trop nuyre
ie men tiens fort quil reviendra

guillemette
Par mon serment il sen tiendra
qui vouldra mais ie ne pourroye

Le drappier
Et par le saint soleil qui raye
ie retourneray qui quen grousse
chiez cest advocat deau doulce
he dieu quel retraieur de rentes
que ses parens ou ses parentes
auoient vendus. or par saint pierre
il a mon drap le faulx tromperre
ie luy baille en ceste place

guillemette
Quant me souuient de la grimace
qu’il faisoit en vous regardant
ie ry il estoit si ardant
de demander

pathelin
Or paix riace
ie regnie bieu que ia ne face
sil quenoit quon vous ouyst
au tant vauldroit qu’on sen fouyst
il est si tresbarbatif

le drappier
Et cest advocat potatif
a trois lerons et trois pseausmes
et tient il les gens pour guillaumes
il est par dieu aussi pendable
comme seroit ung blanc prenable
il a mon drap ou ie regnie bien
et ma il ioue de ce ieu
haula ou estes vous fouye

guillemette
Par mon serment il ma ouye
il semble quil doye de suer
Je feray semblant de resuer
alez la

Guillemette
Comment vous criez

le drappier
Bon gre en ait bien vous riez
sa mon argent

guillemette
saincte marie
de quoy cuidez vous que ie rie
il nya si dolent en la feste
il sen va oncques telle tempeste
ne ouystes ne tel frenaisie
Il est encor en resuerie
il resue il chante il fairoulle
tant de langaiges et barbouille
il ne viura pas une demye heure
par ceste ame ie rie & pleure
ensemble

le drappier
Je ne scay quel rire
ne quel plourer a bref vous dire
il fault que ie soye paye

guillemette
De quoy. estes vous desuoye
recommancez vous vostre verue

le drappier
Je nay point aprins quon me serue
de tel mtz zn mon drap vendant
me voulez vous faire entendant
de vecies que ce sont lanternes

pathelin
sus tost la royne des guiternes
a coup quelle me soit aprouchee
ie scay bien quelle est acouchee
de vingt & quatre guiterneaux
enfans a labbe diverneaux
Il me fault estre son compere

guillemette
Helas pensez a dieu le pere
mon amy non pas en guiternez

le drappier
He quel bailleur de baluvernes
sont ce cy or tost que ie soye
paye. en or ou en monnoye
De mon drap que vous auez prins

guillemette
He de a se vous auez mesprins
une fois ne suffist il mye

le drappier
savez vous quil est belle amye
maist dieu ie ne scay quel mesprendre
mais quoi il ciuuient rendre ou pēdre
quel tort vous fais ie se ie vien
ceans pour de mander le myen
que bon gre saint pierre de romme

guillemette
Helas tant tort mentez cest homme
ie voy bien a vostre visaige
certes que vous nestes pas saige
par ceste pecheresse lasse
se ieusse aide ie vous liasse
vous estes trestout forcene

le drappier
Helas ienraige que ie nay
mon argent

guillemette
Ha quelle nicette
seignez vous benedicite
faictes le signe de la croix

le drappier
Or regnie ie bieu se ia croix
de lannee drap quel malade

pathelin
Mere de dieu la coronade
par fye y men vuol anar
or regnie biou oultre la mar
ventre de diou zen dit gigone
castuy carrible et res ne done
ne carrilaine fuy ta none
que de largent il me sone
auez entendu beau cousin

Guillemette
Il eust ung oncle lymosin
qui fut frere de sa belle ante
cest ce qui le fait ie me vante
gergonner en lomosinois

le drappier
Dea il sen vint en tapinois
a tout mon drap soubz son esselle

pathelin
Venez ens doulce damiselle
et que ceult ceste carpaudaille
alez en arriere merdaille
sa tost ie vueil devenir preste
or sa que le dyable y puist estre
en chelle vielle presterie
et fault il que le prestre rie
Quant il deust chanter sa messe

guillemette
Helas helas lheure sa presse
quil fault son dernier sacrement

le drapier
Mais comment parle il proporement
picart dont vient tel cocardie

guillemette
sa mere fust de picardie
pource le parle il maintenant

pathelin
Dont viens tu caresine prenant
vuacarme lief godeman
etlbelic beqigluhe golan
henrien henrien conselapen
ych salgneb nede que maignen
grile grile scohehonden
zylop zylop en mon que bouden
districlien vnen desen versen
inat groet festal ou truit denhersen
en vuacte vuile comme trie
cha a dringuer ie vous en prie
quoy act semigot yane
et quon my mette ung peu de ane
vuste vuille pour le frimas
faictes venir sire thomas
tantost qui me confessera

le drappier
Quest cecy il ne cessera
huy de parler diuers langaiges
au moins quil me baillast ung gage
ou mon argent ie men alasse

guillemette
Par les angoisses dieu moy lasse
vous estes ung bien diuers homme
que voulez vous ie ne scay comme
vous estes si fort obstine

pathelin
Or cha renouart au tine
he dea que ma couille est pelouse
elle semble une catepelouse
ou a une mousque a miel
he parlez a moy gabriel
les playes dieu quesse qui sataque
amen coul esse une vaque
une mousque ou un escasbot
he dea ie le mau saint garbot
suis des foyreux de baieux
iehan du quemin sera ioyeulz
mais qui sache que ie le see
hee par saint miquiel ie here
voulentiers a luy une fes

Le drappier
Comment peult il porter le fes
de tant parler ha il sa folle

guillemette
Celluy qui la print a lescole
estoit normant ainsi aduient
quen la fin il luy en souuient
il sen va

le drappier
Ha saincte marie
vecy la plus grant resuerie
ou ie fusse onques mes boute
iamais ne me fusse doubte
quil neust huy este a la foire

guillemette
Vous le cuidez

le drappier
sainct iaques voire
mais iapercoys bien le contraire

pathelin
sont il ung asne qui iorre braire
alast alast cousin a moy
ilz le seront en grant esmoy
le iour quant ne te verre
il couuient que ie te herre
car tu mae fait grant trichery
Ton fait il sont tout trompery
ha oul danda oul en reuezeie
orfha en euf

guillemette
Dieu vous aist

pathelin
Huis oz bez ou dront nos badon
digaut an tan en hol madon
empedif dich guicebnuan
quez queurent ob dre douchama
men ez caher hoz vouzelou
eny obet rehet crux dan hol con
fo ol oz meru il grant naron
aluzen archet apysy
har cals amour ha coureisy

le drappier
Helas pour dieu entendez y
il sen va comment il guerguile
mais que dyable est ce quil barbouille
saincte dame. dame commēt i barbote
par le corps dieu il barbelote
ses motz tant quon ny en ent rien
il ne parle pas crestien
ne nul langaige qui apere

guillemette
Ce fut la mere de son pere
qui fut attraire de bretaigen
il se meurt cecy nous enseigne
quil fault ses derniers sacremens

pathelin
He pargigon tu te mens
vualx ce deu couille de lorraine
dieu te mette en hote seumaine
tu ne vaulx mie une vielz nat
va sanglante hote sanat
va foutre va sanglant paillart
tu me refais trop le graillart
par la mort bieu sa vien ten boire
et baille moy stan grain de poire
car vrayement il le mangera
et par saint george il bura
a ty que veulx tu que ie die
dy viens tu nient de picardie
iaques nient ce sont ebobis
et bon a dies fit vobis
magifier amantissime
pater reuerendissime
quomodo brulis que noua
parisius non sunt oua
qui petit ille mercator
dicat sibi quod trufator
Ille qui in letto lacet
vult ei dare si placet
de ora ad comendendum
si sit bona ad edendum
pete sibi sine mora

guillemette
Par mon serment il se mourra
tout parlant comment il escume
veez vous pas comme il estime
haultrement la divinite
elle sen vason humanite
or de mourray ie poure et lasse

le drappier
Il fust bon que ie men alasse
auant quil eust passe le pas
ie boubre quil ne voulsist pas
vous dire a son trespassement
deuant moy si priueement
aucuns secretz par auenture
pardonnez moy car ie vous iure
que ie cuidoye par ceste ame
quil eust en mon drap. a dieu dame
pour dieu quil ne soit pardonne

guillemette
Le benoist iour vous soit donne
si soit a la pour dolente

Le drappier
Par saincte marie la gente
ie me tiens plus esbaubely
que oncques. le dyable en lieu de ly
a prins mon drap pour moy tenter
benedicite atenter
ne puist il ia a ma personne
et puis quainsi va ie le donne
pour bien a quiconques la prins

pathelin
Auant vous ay ie bien aprins
or sen va il le beau guillaume
dieux auil a dessoubz son heaum
de menues conclusions
moult luy viendra dauisions
par nuyt quant il sera couche

guillemette
Comment il a este mouche
nay ie pas fait mon deuoir

pathelin
Par le corps dieu a dire veoir
vous y auez tresbien ouure
au moins auons nous recouure
asses drap pour faire des robbes

le drappier
quoy dea chascun me paist de lobes
chascun men porte mon auoir
et prent ce quil en peult auoir
or suis ie se roy des meschans
mesment les bergierd des champs
me cabusent ores le mien
a qui iay tousiours fait du bien
il ne ma pas pour bien gabbe
il en viendra au pielabbe
par la benoiste couronnee

Thibault aignelet bergier
Dieu vous doint benoiste iournee
et bon vespre mon seigneur doulx

Le drappier
Ha estu la truant merdoulx
quel bon varlet mais a quoy faire

le bergier
Mais quil ne vous vueille desplaire
ne scay quel vestu de roie
mon bon seigneur tout de roie
qui tenoit ung fouer sans corde
ma dit mais ie ne me recorde
point bien au vray que ce petit estre
il ma parle de vous mon maitre
ie ne scay quelle adiournerie
quant a moy par saincte marie
ie ny entens ne gros ne gresle
Il ma brouille de pelle mesle
de brebis a de releuee
et ma fait une grant leuee
de vous mon maistre de boucler

le drappier
se ie ne te scay emboucler
tout maintenant deuant le iuge
ie prie a dieu que le deluge
coure sur moy et la tempeste
iamais tu nassomeras beste
par ma foy quil ne ten souuiengne
six aulnes dis ie lessomage
de mes bestes et le dommage
que tu mas fait depuis dix ans

Le bergier
Ne croiez pas les mesdisans
mon bon seigneur car par ceste ame

le drappier
Et par la dame que len clame
tu les rendras au samedi
mes six aulnes de drap ie dy
ce que tu as prins sur mes bestes

le bergier
quel drap ha mon seigneur vous estes
ce croy ie courrousse daultre chose
par saint leu mon maitre ie nose
riens dire quant ie vous regarde

le drappier
Laisse men paix. vaten & garde
ta iournee se bon te semble

Le bergier
Mon seigneur acordons ensemble
pour dieu que ie ne plaide point

le drappier
Va. ta besongne est en bon point
vaten. ie nene acorderay
par dieu. ne men appointeray
quainsi que le iuge fera
a voy chascun me trompera
messouen se ie ny pouuoye

le bergier
A dieu sire qui vous doint ioye
il fault donc que ie me de sende
ail. alema

pathelin
On me pende
sil ne reuient par my la gorge

guillemette
Et non fait que bon gre saint george
ce feroit bien au pis venir

le bergier
dieu yst dieu puyst aduenir

pathelin
Dieu te gard comprains que te fault

le bergier
On me piquera en desault
se ie ne vois a ma iournee
monseigneur a de releuee
et sil vous plaist vous il vendrez
mon doulx maistre et me deffendrez
ma cause car ie ny scay rien
crie vous payeray tres bien
pourtant se ie suis mal vestu

pathelin
Oi vien ca et parles ques tu
ou demandeur ou deffendeur

le bergier
Jay a faire a ung entendeur
entendez vous bien mon doulx maistre
a qui iay longtemps meme paistre
ses brebis & les gardoye
par mon serment ie regardoye
quil me paroit petitment
diray ie tout

pathelin
Dea seurement
a son conseil doit on tout dire

Le bergier
Il est vray et verite sire
que ie les y ay assommees
tant que plusieurs se sont pasinees
maintesfois et sont cheues mortes
tant fussent elles saines & fortes
et puis ie luy faisoye entendre
affin quil ne men peust reprendre
quilz miouroyent de la clauelee
ha fait il ne soit plus meslee
auer les aultres gette la
voulentiers fais ie mais cela
se farsoit par une aultre voye
car par saint iehan ie les mangoye
qui sauroye bien la maladie
que voulez vous que ie vous die
iay cecy tant continue
ien ay assomme et tue
tant quil sen est bien apperceu
et quant il cest trouue deceu
maist dieux il ma fait espier
car on les oyt bien hault crier
entendez vous quant on le fait
or ay ie este prins sur le fait
ie ne le puis iamais nyer
si vous vouldroye bien prier
pour du mien iay asses finance
que nous deux luy baillons lauance
ie scay bien quil ha bonne cause
mais vous trouuerez bien clause
se voulez quil aura mauuaise

pathelin
Par ta foy seras tu bien aise
que donras tu se ie renuerse
le droit de ta partie aduerse
et se len ten enuoye assoubz

le bergier
Je ne vous payeray point en solz
mais en bel or ala couronne

pathelin
Donc auras tu ta cause bonne
et fust elle la moitie pire
tant mieulx hault et plus tost lempire
quant ie veuls mon sens applicquer
que tu me orras bien desclicquer
quant il aura fait la demande
par le saint sang bien precieux
tu es asses malicieux
pour entendre bien la cautelle
comment esse que len tappelle

le bergier
Par saint mor thibaut laignelet

pathelin
Laignelet maint agneau de let
luy as rabasse a ton maistre

le bergier
Par mon serment il peult bien estre
que ien ay mangie plus de trente
en trois ans

pathelin
Ce sont dix de rente
pour tes dez & pour ta chandelle
ie croy que luy bailleray belle
penses tu quil puisse trouuer
sur piez ses fais par qui prouuer
cest le chef de la plaiderie

Pathelin
Prouuer sire saincte marie
par tous les sainctz de paradis
pour ung il en trouueras dix
qui contre moy desposeront

pathelin
Cest ung cas qui fort desront
ton fait. Vecy reque ie pensoye
ie ne faindray point que ie soye
des riens ne que ie te veisse oncques

le bergier
Ne ferez dieins

pathelin
Non rien quelconques
mais vecy quil esconuiendra
se tu parles teprendra
coup a coup aux posicions
et en telz cas confessions
sont si tres priudiciables
et nuysent tant que ce sont dyables
pour ce cecy qui fera
ia tost quant on tapellera
pour comparoire en iugement
tu ne respondras nullement
fors lre pour rien que len te die
et sil auient quon te mauldie
en disant. he cornard puant
dieu vous met en mal an truant
vous mocquez vous de la iustice
dy bee. ha feray ie il est nice
il cuide parle a ses bestes
mais silz deuoyent rompue leurs testes
que aultre mot nysse de te bouche
garde ten bien

le bergier
Le fait me touche
ie men garderay vrayement
Et le feray bien proprement
ie le vous prometz et afferme

pathelin
Or ty garde riens te bien ferme
a moy mesme pour quelque chose
que ie te die ne propose
si ne respondz aultrement

le bergier
Moy. nenny par mon sacrement
dittes hardiement que ia folle
se ie dy huy aultre parolle
a vous na quelque aultre personne
pour quelque mot que len me sonne
fois bec que vous mauez aprins

pathelin
Par saint iehan ainsi sera prins
ton aduersaire par la moe
mais aussi fais que ie me loue
quant ce sera fait de ta paye

le bergier
Mon seigneur se ie ne vous paye
a vostre mot ne croiez
iamais mais ie vous prie voiez
diligamment a ma besongne

pathelin
Par nostre dame de boulongne
Je tien que le iuge est assis
car il se siet tousiours a six
heures. ou illec enuiron
or vien apres moy nous niron
nous deux ensemble pas en voye

le bergier
Cest bien dit affin quon ne voye
que vous soyez mon advocat

pathelin
Nostre dame moquin moquart
se tu ne payes largent

le bergier
Dieux. avostre mot vrayement
mon seigneur et nen faictes doubte

pathelin
He dea sil ne pleut il degoutte
au moins auray ie ung epinaoche
iauray de luy sil chet en coche
ung escu ou deux pour ma paine
sire dieu vous doint bonne astraine
et ce que vostre cueur de sire

Le iuge
Vous soyez le bien venusire
or vous couurez sa prenez place

pathelin
Dea ie suis bien sauf vostre grave
je suis ycy plus a de liure

le iuge
sil y a riens quon se deliure
tantost affin que me lieue

le drappier
Mon advocat vient qui acheue
ung peu de chose auil faisoit
monseigneur et si vous plaisoit
vous ferez bien de la tendre

le iuge
He dea iay ailleurs a entendre
se vostre partie est presente
de liurez vous sans plus datente
et nestes vous pas demandeur

le drappier
si suis

le iuge
Ou est deffendeur
est il cy present en personne

le drappier
Ouy. veez le la qui ne sonne
mot. mais dieu scet quil en pense

le iuge
Puis que vous estes en presence
vous deux faictes vostre demande

Le drappier
Vecy doncques que luy demande
monseigneur il est verite
que pour dieu et en charite
ie lay nourry en son enfance
et quant ie vis quil eust puissance
daler aux champs pour abregier
ie le mis a garder mes bestes
mais aussi vray comme vous estes
la assis monseigneur le iuge
il en a fait ung tel deluge
de brebis et de mes moutons
que sans faulte

le iuge
Or escoutons
Estoit il point vostre aloue

pathelin
Voire car sil cestoit ioue
a le tenir sans alouer

le drappier
Je puisse dieu de suyoer
se ce nestes vous sans faulte

le iuge
Comment vous tenez la main haulte
a vous mal au dens maistre pierre

pathelin
Ouy. elles me font celle guerre
quoncques mais ne senty tel raige
ie nose leuer le visaige
pour dieu faictes le proceder

le iuge
Quant acheuer de plaider
sus coucluez apeertement

le drappier
Cest il sans aultre vrayement
par la croix au dieu sestendit
cest a vous a qui ie vendi
six ausnes de drap maistre pierre

le iuge
Quesse quil dit de drap

pathelin
Il erre
il cuide a son propos venir
et il ny scet plus aduenir
pource quil ne la pas aprins

le drappier
Pendu soye ie se aultre la prins
mon drap par la sanglante gorge

pathelin
Comment le meschāt hōme forge
de loing pour fournir son libelle
il veukt dire est il bien rebelle
que son bergier auoit vendu
la laine ie lay entendu
dont fut fait le drap de ma robe
comme sil dist quil le desrobe
et quil luy a emble les laines
de ses brebis

le drappier
Male sepmaine
menuoye dieu se vous ne laiiez

le iuge
Paix de par le dyable vous lauez
et ne scauez vous reuenir
a vostre propos sans tenir
La court de telle baverie

pathelin
Je sans mal et fault que ie rie
il est defia si empresse
quil ne scait ou il a laisse
il fault que nous luy reboutons

le iuge
sus reuenons a ses moutons
quen fust il

Le drappier
Il print six aulnes
de neuf frans

le iuge
sommes nous beciaunes
ou cornards ou cuidez vous estre

pathelin
Par le sang bieu il vous fait paistre
quest il bon homme par sa mine
mais ie los quon epamine
ung bien peu sa partie aduerse

le iuge
Vous dittes bien il le conuerse
il ne peult quil ne le congnoisse
bien cady

le bergier
Bee

le iuge
Vecy angoisse
quel bee esse cy. suis ie chieure
parle a moy

le bergier
Bee

le iuge
sanglante sieure
te doint dieu. et te mocques tu

pathelin
Croiez quil lest fol ou testu
ou quil cuide estre entre ses bestes

le drappier
Or regnie ie bieu se vous nestes
celluy sans aultre qui lauez
en mon drap ha vous ne scauez
monseigneur par quelle malice

le iuge
Et taisiez cous estes vous nice
laissez en paix ceste assessoire
et venons au principal

le drappier
Voire
monseigneur mais le cas me touche
touteffois par ma foy ma bouche
meshuy ung seul mot nen dira
une autre fois il en ira
ainsi quil en pourra aler
il le me couuient aualer
sans mascher. or ie disoye
a mon propos comment iauoye
mes brebis ie vous eu prie sire
Pardonnez moy. ce gentil maistre
mon bergier. quant devoit estre
au champs. il me dist que i auroye
six escus dor quant ie vendroye
dis ie depuis trois ans en ca
mon bergier men commenca
que loy aulment me garderoit
mes brebis et ne my feroit
ne dommaige ne villen nie
et puis maintenant il me nye
et drap et argent plainement
ha maistre pierre vrayement
ce ribault cy membloit les laines
de mes bestes et toutes saines
les faisoit mourir et perir
par les assommer & ferir
de gros bastons sur la ceruelle
quant mon drap fut soubz son esselle
il se mist au chemin grant erre
et me dist que ie alasse querre
six escus dor en sa maison

le iuge
Il ny a ne rime ne rayson
en tout quanc que vous rafardez
quesse cy vous entrelardez
puis dung puis daultre somme toute
par le sang bieu ie ny vois goute
il brouille de drap et baille
puis de brebis au coup la quille
chose quil die ne sentretient

pathelin
Or ie men fais fort quil retient
au poure bergier son salaire

le drappier
par dieu vous en, peussiez bien taire
mon drap aussi vray que la messe
ie scay mieulx ou le bas men blesse
que vous. ne ung aultre ne scauez
par la teste dieu vous luez

le iuge
Quesse quil a

le drappier
Rien monseigneur
par mon serment cest le grigneur
trompeur. hola ie men tairay
se ie puis et nen parleray
meshuy pour chose quil aduiengne

le iuge
Et non mais quil vous en souuiengne
or concluez appertement



Pathelin
Le bergier ne peult austrement
respondre au fais que lenpre pose
sil na du conseil & il nose
ou il ne scet en demander
si vous plaisait moy commander
que ie susse a luy ie y seroye

Le iuge
Auecque luy ie cuideroye
que ce fust trestoute froidure
cest peu dacquest


Pathelin
Moy ie vous iure
quaussi nen vueil rien auoir
pour dieu soie or ie vois sauoir
au pouret quil ene vouldra dire
et sil me scaura point instruire
pour respondre aux faitz de partie
il auroit dure partie
il de cecy qui ne lescourroit
bien ca mon amy qui pourroit
trouver en tens

Le bergier
Bee

Pathelin
Quel bee dea
par le sainct sang que dieu rea
es tu fol dy moy ton affaire

Le bergier
Bee

Pathelin
Quel bee oys tu tes brebis braire
cest pour ton proffit entendz y

Le bergier
Bee

Pathelin
Et dy ouy ou nenny
cest bien fait dy tousiours feras


Le bergier
Bee

Pathelin
Plus hault ou tu ten trouueras
en grant delpens et ie men doubte

Le bergier
Bee

Pathelin
Or est il plus fol qui boute
tel fol naturel en proces
ha sire rennoies ten a ses
brebis il est fol de nature



le drappier
Est il fol (sault) saueur desture
il est plus saigre que vous nestes

pathelin
Enuoyez le garder ses bestes
sans tout que iamais ne retourne
que mauldit soit il qui a tourne
telz folz ne ne fait aiourner

le drappier
Et len fera len retourner
auant que ie puisse estre ouy

le iuge
Maift dieu puis quil est fol ouy
pour quoy ne fera

le drappier
he dea sire
au mains laissez moy auant dire
et faire mes conclusions
se ne sont pas abusiopns
que ie vous dy ne mocqueries

Le iuge
Ce sont toutes tribouileries
que de plaider a solz ne a folles
escoutez. a mains de parolles
la court ne sera plus tenue

Le drappier
sen irons ilz sans retenue
deplus reuenir

le iuge
Et quoy doncques

pathelin
Reuenir. vous ne veistes oncques
plus fol nen faictes neant tresponse
et sil ne vault pas mieulx une once
lautre. tous deux sont folz sās ceruelle
par saincte marie la belle
eulx deux nen ont pas ung quarat

le drappier
Vous lemportastes par barat
mon drap. sans payer maistre pierre
par la char bieu moy las peirre
ce ne fut pas fait de preudomme

pathelin
Or ie regnie saint pierre de romme
sil nest fin fol ou il a folle

le drappier
Je vous congnois a la parolle
et a la robe & au visaige
ie ne suis pas fol ie suis saige
pour cognoistre quil bien me fait
Je vous compteray tout le fait
monseigneur par ma consience

pathelin
Hee sire imposez leur silence
na vous honte de tant debattre
a ce bergier pour trois ou quatre
vielz brebisailles ou moutons
qui ne vallent pas deux boutons
il en fait plus grant kyrielle

le drappier
Quelz moutons cest une vielle
cest a vous mesme que ie parle
et vous me le rendrez par le
dieu. au boulta noel estre ne

le iuge
Veez vous suis ie bien assene
il ne cessera huy de braire

le drappier
Je luy demande

pathelin
Faittes le taire
et par dieu cest trop flageolle
prenons quil ait affole
six ou sept ou une douzaine
et mangez en sanglante estraine
vous en estes bien meshaigne
vous auez plus que tant gaigne
au temps quil les vous a gardez

le drappier
Regardez sire regardez
ie luy parle de drapperie$et il respond de bergerie
six aulnes de drap ou sont elles
que vous mistez soubz vostre esselles
pensez vous point deles me rendre

pathelin
Ha sire le ferez vous pendre
pour six ou sept bestes a laine
au mains reprenez vostre alaine
ne soyez pas si rigoureux
au poure bergier douloreuxx
qui est aussi nu comme ung ver

le drappier
Cest tresbien retourne le ver
le dyable me fist bienvendour
de drap a ung tel entendeur
dea monseigneur ie luy demande

le iuge
Je lafsoubz de vostre demande
et vous deffendz le procedez
Cest ung bel honneur de plaider
a ung fol vaten a tes bestes

le bergier
Bee

le iuge
Vous monstrez bien qui vous estes
sire par le sang nostre dame

le drappier
He dea monseigneur bon gre mame
ie luy vueil

Pathelin
sen pourroit il taire

le drappier
Et cest a vous que iay a faire
vous mauez trompe faulsement
et emporte furtiuement
mon drap par vostre beau langaige

pathelin
Jen appelle en mon couraige
et vous louez bien monseigneur

le drappier
Maift bien vous estes le grigneur
trompeur monseigneur que ie die

le iuge
Cest une droicte cornardie
que de vous deux ce nest que noise
maist dieu ie los que ie men voise
vaten mon amy ne retourne
iamais pour sergent qui taiourne
la court ta soult entens tu bien

pathelin
Dy grans merci

le bergier
Bee

le iuge
Dis ie bien
vaten ne te chault autant vaille

le drappier
Esse rayon quil sen aille
Ainsi

le iuge
Ay. iay a faire ailleurs
vous estes par trop grās railleurs
vous ne my ferez plus tenir
ie mens vois voulez vous venir
souper auec moy maistre pierre

Pathelin
Je ne puis

le drappier
Ha ques tu fort lierre


Dictes feray ie point paye

Pathelin
De quoy estes vous desuoye
mais qui cuide vous que ie soye
par le sang de moy ie pensoye
pour qui cest que vous me prenes

Le drappier
Bee dea

Pathelin
Beau sire or vous tenes
ie vous diray sans plus attendre
pour qui vous me cuides prendre
est ce point pour essecuelle
loy nennin il nest point pele
comme ie suis dessus la teste


Le drappier
Me voules vous tenir pour beste
ceste vous en propre personne
vous de vous vostre voix le sonne
et ne le crois aultrement

Pathelin
Moy de moy non suis vraiment
ostes en vostre opinion
seroit point iehan de noyon
il me resemble de corsage

Le drappier
He deable il na pas visaige
ainsi portatif ne si fade
ne vous laiss ie pas malade
orains dedens vostre maison

Pathelin
Ha que vecy bonne raison
malade. et quel maladie
confesse vostre cornadie
maintenant est elle bien clere

Le drappier
Cestes vous en regnte saint pierre
vous sans aultre ie le scay bien
pour tout vray


Pathelin
Car certes ce ne suis ie mie
de vous oncq aulnes ne demie
ne prins : ce ne pas le los tel

Le drappier
Ha ie vois veoir en vostre hostel
par le sang bien se vous y estes
nous nen debatrons plus nostestes
yey se vous treuue la

Pathelin
Par nostre dame cest cela


par ce point le scaurez vous bien
dy aignelet

le bergier
Bee

pathelin
Vien ca vien
ta besongne est elle bien faicte

le bergier
Bee

pathelin
Ta partie est retraicte
ne dy plus bee il nya forte
luy ay ie baille beste a eftorse
tay ie point conseille a point

le bergier
Bee

pathelin
He dea on ne te orna point
parle hardiement ne te chailee

le bergier
Bee

pathelin
Il est temps que ie men aille
paye moy

le bergier
Bee

Pathelin
Il dire veoir
tu as tresbien fait ton debuoir
et aussi bonne contenance
ce quil luy a baille lauance
cest que tun tes tenu de rire

le bergier
Bee

pathelin
Quel bee il ne le faut plus sire
paye moy bien & doulcement

le bergier
Bee

pathelin
Quel bee parle doulcement
et me paye si men yray

le bergier
Bee


sez tu quoy il te diray
ie te pry sans plus mavaier
que tu penses de moy payer
ie ne vueil plus de te baierie
paye tost



Le bergier
Bee

Pathelin
Esse moquerie
esse quant tu enferas
par mon serment tu me oairas
entens tu se tu ne tne volles
sa argent

Le bergier
Bee

Pathelin
Tu te rigolles
comment nen auray ie aultre chose


Le bergier
Bee

Pathelin
Tu fais le rimeur en prose
et a qui vends tu tes coquilles
soez tu quil est ne me babilles
meshuy de tombee et me paye

Le bergier
Bee

Pathelin
Nen auray ie aultre monnoye
aqui te cuide tu iouer
ie me deuoie tant louer
de toy or fais que ie men loe

Le bergier
Bee

Pathelin
Me fais tu mengier de loe
maugre bien ay tant vescu
que vng bergier vng moutõ vestu
vng villain paillart me rigolte

Le bergier
Bee


Pathelin
Nen auray ie aultre parolle
se tu le fais pour toy esbatre
dy le ne men fays plus debatre
Vient ten souper a ma maison

Le bergier
Bee

Pathelin
Par saint iehan tu as raison
les oisons mainnent les eos paistre
ot cuidoye estre sur tous maistre
de trompeur dicy et dailleurs
des fort coureur et des bailleurs
de paroles en payement
a rendre au iour du iugement
et vng bergier des champs me passe
par saint iaques se ie trouuasse
vng sergent ie te fisse prendre

Le bergier
Bee


Pathelin
Heu bee len me puisse pendre
se ie ne vois faire venir
vng bon sergent me saduenir
luy pusse il sil ne ten prisonne

Le bergier

sil me treuue ie luy pardonne
