Solinus
		 

		 
		 
	 
	
 

 CAII JULII SOLINI DE MIRABILIBUS MUNDI 
CAPITULA XXXIX - LVII
 

 

 
 XXXIX XL XLI XLII XLIII XLIV XLV XLVI XLVII XLVIII XLIX L LI LII LIII LIV LV LVI LVII 
 

 

 
 XXXIX. Cilicia. In ea Cydnus amnis, antrum Corycium, mons Taurus. 
 

 
Ciliciam, qua de agitur, si, ut nunc est, loquamur, derogasse videbimur fidei vetustatis; si terminos sequimur, quos habuit olim, absonum est a contemplatione rerum pr&aelig;sentium. Ergo inter utramque culpam factu optimum est, amborum temporum statum persequi. Cilicia antea usque Pelusium &AElig;gypti pertinebat, Lydis, Medis, Armeniis, Pamphilia, Cappadocia, sub imperio Cilicum constitutis; mox ab Assyriis subacta, in breviorem modum scripta est. Plurima jacet campo, sinu lato recipiens mare Issicum, a tergo montium Tauri et Amani jugis clausa. A Cilice nomen trahit, quem &aelig;tas pristina p&aelig;ne ultra &aelig;vum memori&aelig; abscondit. Hunc Phúnice ortum, qui antiquior Jove, de primis terr&aelig; alumnis habetur.
 

 
Matrem urbium habet Tarson, quam Dana&aelig; prole, nobilissima Perseus locavit. Hanc urbem intersecat Cydnus amnis. Hunc Cydnum alii pr&aelig;cipitari Tauro, alii derivari ex alveo Choaspis, tradiderunt. Qui Choaspes ita dulcis est, ut Persici reges, quamdiu intra ripas Persidis fluat, solis sibi ex eo pocula vindicaverint, et quum eundum peregre esset, aquas ejus secum vectitarent. Ex illo igitur parente Cydnus miram trahit suavitatem. Quidquid candidum est, illinc homines cydnum dicunt: unde amni huic nomen datum. Tumet vere, quum liquuntur nives, reliqua parte anni tenuis et quietus.
 

 
Circa Corycum Cilici&aelig; crocum plurimum, optimumque; det licet Sicilia, det Cyren&aelig;a, det et Lycia, hoc primum est: spirat fragrantius, colore plus aureo est, succi ope citius proficit ad medelam.
 

 
Ibi Corycos oppidum est, et specus, qui montem impositum mari a summo cavat vertice, patulus hiatu amplissimo: nam, dejectis lateribus in terr&aelig; profundum, nemoroso orbe amplectitur mediam inanitatem, virens introrsus lucis pendentibus. Descensus in eum per duo millia et quingentos passus, non sine largo die, hinc inde fontium assidua scaturigine. Ubi perventum ad ima primi sinus, alter rursus specus panditur: quod antrum latis primum patet faucibus, postmodum in processu per angustias obscuratur. In eo sacrum est Jovi, fanum, in cujus recessu intimo Typhonis gigantis cubile positum, qui volunt, credunt. Heliopolis antiquum oppidum Cilici&aelig; fuit, patria Chrysippi stoic&aelig; spienti&aelig; potentissimi; quod a Tigrane Armenio subactum, et diu solum, Pompeiopolim, devictis Cilicibus, Cn. Magnus cognominavit.
 

 
Mons Taurus ab Indico primo mari surgit; deinde a scopulis Chelidoniis inter &AElig;gyptium et Pamphylium pelagus objectus septentrioni dextero latere, l&aelig;vo meridian&aelig; plag&aelig;, occidenti obversus fronte profusa. Prorsus palam est, terras eum continuare voluisse penetrato mari, nisi profundis resistentibus extendere radices suas vetaretur. Denique qui periclitantur naturas locorum, tentasse eum omnes exitus promontoriis probant: nam quoquorsum mari alluitur, procedit in prominentias; sed modo intercluditur Phúnicio, modo Pontico sinu, interdum Caspio vel Hyrcano: quibus renitentibus subinde fractus, contra M&aelig;oticum lacum flectitur, multisque difficultatibus fatigatus, Riph&aelig;is se jugis annectit. Pro gentium ac linguarum varietate plurifariam nominatus, apud Indos Imaus, mox Paropamisus, Choatras apud Parthos, post Niphates, inde Taurus; atque ubi excelsissima consurgit sublimitate, Caucasus. Interea etiam a populis appellationem trahit: a dextro latere Caspius dicitur vel Hyrcanus, a l&aelig;vo Amazonicus, Moschicus, Scythicus; ad h&aelig;c, vocabula habet alia multa. Ubi dehiscit hiulcis jugis, facit portas, quarum prim&aelig; sunt Armeni&aelig;, tum Caspi&aelig;, post Cilici&aelig;. In Gr&aelig;ciam, verticem exserit, ubi Ceraunius pr&aelig;dicatur. A Cilici&aelig; finibus Africum limitem dispescit, quantus meridiem videt, sole &aelig;stuat; quidquid septentrioni oppositum est. vento tunditur et pruina; quod silvestris est, efferatur plurimis bestiis et leonibus immanissimis.
 

 
 XL. Lycia. In ea mons Chim&aelig;ra. 
 

 
Quod in Campania Vesuvius, in Sicilia &AElig;tna, hoc in Lycia mons Chim&aelig;ra est. Hic mons nocturnis &aelig;stibus fumidum exhalat. Unde fabula triformis monstri in vulgum data est, quod Chim&aelig;ram animal putaverunt. Et quoniam natura ibidem subest ignea, Vulcano urbem proximam Lycii dicarunt, quam de vocabulo sui nominis Heph&aelig;stiam vocant. Olympos quoque inter alia ibi oppidum fuit nobile, sed intercidit: nunc castellum est, infra quod aqu&aelig; regi&aelig; ob insigne fluoris spectaculo sunt visentibus.
 

 
 XLI. Asie, Phrygia, Lydia, Teuthrania. In bis de urbe Epheso, de monte Mimante, de illustribus viris, de Homeri et Hesiodi temporibus, de animali bonnaco, de sepulcris Ajacis et Memnonis, de Memnoniis avibus, de cham&aelig;leonte, de ciconiis. 
 

 
Sequitur Asia; sed non eam Asiam loquor, qu&aelig; in tertio orbis divortio terminos amnes habet, ab &AElig;gyptio mari Nilum, a M&aelig;otio lacu Tanaim: verum eam, qu&aelig; a Telmesso Lyci&aelig; incipit, unde etiam Carpathius auspicatur sinus. Eant igitur Asiam ab oriente Lycia includit et Phrygia, ab occidente &AElig;gea litora; a meridie mare &AElig;gyptium, Paphlagonia a septentrione.
 

 
Ephesos in ea urbs clarissima est: Epheso decus templum Dian&aelig;, Amazonum fabrica, adeo magnificum, ut Xerxes, quum omnia Asiatica templa igni daret, huic uni pepercerit; sed h&aelig;c Xerxi clementia sacras &aelig;des non diu a malo vindicavit: namque Herostratus, ut nominis sui memoriam fama sceleris extenderet, incendium nobilis fabric&aelig; manu sua struxit: sicut ipse fassus est, voto adipiscend&aelig; fam&aelig; latioris. Notatur ergo eadem die conflagravisse templum Ephesi; qua Alexander Magnus Pell&aelig; natus est. Qui oritur, ut Nepos edidit, M. Fabio Ambusto, Tito Quintio Capitolino consulibus post Romam conditam anno trecentesimo octogesimo quinto. Id templum quum postmodum ad cultum augustiorem Ephesii reformarent, faber operi Dinocrates pr&aelig;fuit: quem Dinocratem Alexandri jussu Alexandriam in &AElig;gypto pr&aelig;metatum supra exposuimus.
 

 
Nusquam orbe toto tam assiduos terr&aelig; motus, et tam crebras urbium demersiones, quam in Asia esse, cladibus Asiaticis patuit, quum Tiberio principe urbes duodecim simul una ruina occiderint.
 

 
Ingenia Asiatica inclyta per gentes fuere. Pút&aelig; Anacreon inde, Mimnermus, et Antimachus, deinde Hipponax, deinde Alc&aelig;us, inter quos etiam Sappho mulier; at histori&aelig; conditores, Xanthus, Hecat&aelig;us, Herodotus: cum quibus Ephorus, et. Theopompus. Namque de septem sapientia pr&aelig;ditis, Bias, Thales, Pittacus; Cleanthes, stoic&aelig; eminentissimus; Anaxagoras natur&aelig; indagator; Heraclitus etiam subtilioris doctrin&aelig; arcanis immoratus.
 

 
Asiam excipit Phrygia, in qua Cel&aelig;ne, qu&aelig; antiquato priori nomine in Apamiam transit, oppidum a rege Seleuco postmodum constitutum. Istic Marsyas ortus, istic et sepultus; unde qui proximat fluvius, Marsyas dicitur: nam sacrilegi certaminis factum, et audaces in deum tibias testatur non procul cum fonte vallis, qu&aelig; eventum gesta rei signat, et ab Apamia decem millibus passuum separata, Aulocrene usque adhuc dicitur.
 

 
Ex arce hujusce oppidi M&aelig;ander amnis caput tollit, qui recurrentibus ripis flexuosus inter Cariam et Ioniam pr&aelig;cipitat in sinum, qui Miletum dividit et Prienam. Ipsa Phrygia Troadi superjecta est, aquilonia parte Galati&aelig; collimitanea; meridiana Lycaoni&aelig;, Pisidi&aelig;, Mygdoni&aelig;que contermina; eidem ab oriente vicina Lydi&aelig;; a septentrione Músi&aelig;; Cari&aelig; a parte, qua dies medius est.
 

 
Mons Lydi&aelig; Tmolus croco florentissimus; amnis Pactolus, quem aurato fluore incitum, aliter et Chrysorrhoan vocant.
 

 
In his locis animal nascitur, quod bonnacum dicunt, cui taurinum caput ac deinceps corpus omne; tantum juba equina. Cornua autem ita multiplici flexu in se recurrentia, ut si quis in ea offenderit, non vulneretur. Sed quidquid pr&aelig;sidii monstro illi frons negat, alvus sufficit: nam quum in fugam vertit, proluvie citi ventris fimum egerit per longitudinem trium jugerum, cujus ardor quidquid attigerit, amburit. Ita egerie noxia summovet insequentes.
 

 
Miletos Ioni&aelig; caput, Cadmi olim domus, sed ejus qui primus invenit pros&aelig; orationis disciplinam.
 

 
Non longe Ephesum Colophon civitas, nobilis oraculo Clarii Apollinis.
 

 
Unde haud procul Mimas surgit, cujus vertices de nubilis supervolantibus futur&aelig; tempestatis significant qualitatem.
 

 
Caput M&aelig;oni&aelig; Sypilus excipit, Tantalis antea dictus, et in illam vocabuli memoriam orbitatibus datus Niob&aelig;.
 

 
Smyrnam Meles circumfluit, inter flumina Asiatica facile pr&aelig;cipuus amnis. Smyrn&aelig;os vero campos fluvius Hermus secat, qui ortus a Dorylao Phrygi&aelig;, Phrygiam scindit a Caria. Hunc quoque Hermam fluctibus aureis &aelig;stuasse antiquitas credidit. Smyrna, unde pr&aelig;cipue nitet, Homero vati patria exstitit, qui post Ilium captum anno ducentesimo septuagesimo secundo humanis rebus excessit, Agrippa Sylvio, Tyberini filio, Alb&aelig; regnante, anno ante Urbem conditam centesimo sexagesimo. Inter quem et Hesiodum pútam, qui in auspiciis olympiadis prim&aelig; obiit, centum triginta octo anni medii fuerunt.
 

 
In Rhúteo litore Athenienses et Mitylen&aelig;i ad tumulum ducis Thessali Achillion oppidum condiderunt, quod propemodum interiit; deinde interpositis quadraginta ferme stadiis, in altero cornu ejusdem litoris ob honorem Salaminis Ajacis alterum oppidum, cui &AElig;antio datum nomen est, Rhodii exstruxerunt.
 

 
At juxta Ilium Memnonis stat aliud sepulcrum, ad quod sempiterno ex &AElig;thiopia catervatim aves advolant, quas Ilienses Memnonias vocant. Cremutius auctor est, has easdem anno quinto in &AElig;thiopia catervatim coire, et undique versum quod usquam gentium sit, ad regiam Memnonis convenire.
 

 
Mediterranea, qu&aelig; sunt supra Troadis partem, Teutrania tenet regio, qu&aelig; prima Músorum fuit patria. H&aelig;c Teutrania perfunditur Caico flumine.
 

 
Per omnem Asiam cham&aelig;leon plurimus, animal quadrupes, facie qua lacert&aelig;, nisi crura recta et longiora ventri jungerentur; prolixa cauda, eademque in vertiginem torta; hamati ungues subtili aduncitate; incessus piger, et fere idem qui testudinum motus; corpus asperum squamosa cute, qualem in crocodilis deprehendimus; subducti oculi, et recessu concavo introrsum recepti, quos nunquam nictatione obnubit. Visum denique non circumlatis pupillis, sed obtutu rigidi orbis intentat. Hiatus ejus &aelig;ternus, ac sine ullius usus ministerio: quippe quum neque cibum capiat, neque potu alatur, nec alimento alio, quam haustu &aelig;ris vivat. Color varius, et in momenta mutabilis, ita ut cuicumque se rei conjunxerit, concolor ei fiat. Colores duo sunt, quos fingere non valet, rubrus et candidus; ceteros facile mentitur. Corpus p&aelig;ne sine carne, vitalia sine liene; nec nisi in corculo pauxillum sanguinis deprehenditur. Latet hieme, producitur vere. Impetibilis est coraci, a quo quum interfectus est, victorem suum perimit interemptus: nam si vel modicum ales ex eo ederit, illico moritur; sed corax quoque habet pr&aelig;sidium ad medelam, natura manum porrigente: nam quum afflictum se intelligit, sumpta fronde laurea recuperat sanitatem.
 

 
Pythonos Come in Asia locus est campis patentibus, ubi primo adventus sui tempore ciconi&aelig; advolant, et eam, qu&aelig; ultima advenerit, lancinant univers&aelig;. Aves istas ferunt linguas non habere, verum sonum, quo crepitant, oris potius quam vocis esse. Eximia illis inest pietas: etenim quantum temporis impenderint fútibus educandis, tantum et ips&aelig; a pullis suis invicem aluntur. Ita enim impense nidos fovent, ut incubitus assiduitate plumas exuant. Noceri eas, omnibus quidem locis nefas ducunt, sed in Thessalia vel maxime, ubi serpentum immanis copia est, quos dum escandi gratia insectantur, regionibus Thessalicis plurimum mali detrahunt.
 

 
 XLII. Galatia. 
 

 
Galatiam primis seculis prisc&aelig; Gallorum gentes occupaverunt: Tolistobogi, Veturi, et Ambitoti: qu&aelig; vocabula adhuc permanent; quamvis Galatia unde dicta sit, ipso sonat nomine.
 

 
 XLIII. Bithynia. In ea Hannibalis exitus et sepulcrum. 
 

 
Bithynia in Ponti exordio ad partem solis orientis adversa Thraci&aelig;, opulenta ac dives urbium, a fontibus Sangarii fluminis primos fines habet; ante Bebrycia dicta; deinde Mygdonia; mox a Bithyno rege Bithynia.
 

 
In ea Prusiadem urbem alluit Hylas flumen, et perspergit Hylas lacus, in quo resedisse credunt delicias Herculis, Hylam puerum, nymphis rapinam: in cujus memoriam usque adhuc solemni cursitatione lacum populus circumit, et Hylam voce clamant.
 

 
In Bithyno quoque agro Lybyssa locus Nicomedi&aelig; proximus, sepulcro Hannibalis fam&aelig; datus: qui post Carthaginiense judicium transfuga ad regem Antiochum, deinde post Antiochum apud Thermopylas pugnantem mala pugna, fractumque regem fortun&aelig; vicibus, in hospitium Prusi&aelig; devolutus, ne traderetur Tito Quintio ob hanc causam in Bithyniam misso, captivusque Romam veniret, veneni mali poculo animam expulit, et ab Romanis se vinculis morte defendit.
 

 
 XLIV. Acon&aelig; portus el Acherusius specus. 
 

 
In ora Pontica post Bosphori fauces, et Rhesum amnem, portumque Calpas, Sagaris fluvius ortus in Phrygia, dictusque a plerisque Sangarius, exordium facit Maryandini sinus, in quo oppidum Heraclea appositum Lyco flumini; et Acone portus, qui proventu malorum graminum usque eo celebris est, ut noxias herbas aconita illinc nominemus. Proximus inde Acherusius specus, quem foraminis c&aelig;ci profundo a usque inferna aiunt patere.
 

 
 XLV. Paphlagonia, et Venetorum origo. 
 

 
Paphlagoniam limes a tergo Galaticus amplectitur. Ea Paphlagonia Carambi promontorio spectat Tauricam, consurgit Cytoro monte porrecto in spatium passuum trium et sexaginta millium, insignis loco Heneto: a quo, ut Cornelius Nepos perhibet, Paphlagones in Italiam transvecti, mox Veneti sunt nominati. Plurimas in ea regione urbes Milesii condiderunt, Eupatoriam Mithridates: quo subacto a Pompeio, Pompeiopolis est dicta.
 

 
 XLVI. Cappadocia. In ea de equis. 
 

 
Cappadocia gentium universarum, qu&aelig; Pontum accolunt, pr&aelig;cipue introrsus recedit. Latere l&aelig;vo utrasque Armenias, et Comagenem simul transit; dextro plurimis Asi&aelig; populis circumfusa. Attollitur ad Tauri juga et solis ortus. Pr&aelig;terit Lycaoniam, Pisidiam, Ciliciam. Vadit super tractum Syri&aelig; Antiochi&aelig;, parte regionis alterius in Scythiam pertendens, ab Armenia majore divisa Euphrate amne: qu&aelig; Armenia, unde Parydri montes sunt, auspicatur. Mult&aelig; in Cappadocia urbes inclyt&aelig;; verum, ut ab aliis referamus pedem, coloniam Archelaidem, quam deduxit Claudius C&aelig;sar, Halys pr&aelig;terfluit; Neoc&aelig;saream fluvios Lycus alluit; Melitam Semiramis condidit; Mazacam sub Arg&aelig;o sitam Cappadoces matrem habent urbium: qui Arg&aelig;us nivalibus jugis arduus, ne &aelig;stivo quidem torrente pruinis caret, quemque indidem populi habitari deo credunt.
 

 
Terra illa ante alias altrix equorum, et proventui equino accommodatissima est. Quorum hoc in loco ingenium persequemur: nam equis inesse judicium documentis plurimis patefactum est, quum jam aliquot inventi sint, qui nonnisi primos dominos recognoscerent, obliti mansuetudinis, si quando mutassent consueta servitia. Inimicos partis su&aelig; norunt adeo, ut inter prúlia hostes morsu petant. Sed illud majus est, quod rectoribus perditis, quos diligebant, arcessunt fame mortem. Verum hi mores in genere equorum pr&aelig;stantissimo reperiuntur: nam qui infra nobilitatem sati sunt, nulla documenta sui pr&aelig;buerunt.
 

 
Sed ne quid videamur dicendi licentia contra fidem arrogasse, exemplum frequens dabimus.
 

 
Alexandri Magni equus Bucephalus dictus, sive de aspectus torvitate, seu ab insigni, quod taurinum caput armo inustum gerebat, seu quod de fronte ejus qu&aelig;dam corniculorum protuberabant min&aelig;; quum ab equario suo alias etiam molliter sederetur, accepto regio stratu neminem unquam alium pr&aelig;ter dominum vehere dignatus est. Documenta ejus in prúliis plura sunt, quibus Alexandrum e durissimis certaminibus sospitem ope sua extulit: quo merito effectum, ut defuncto in India exsequias rex duceret, et suprema ornaret sepulcro; urbem etiam conderet, quam in nominis memoriam Bucephalam nominavit. Equus C. C&aelig;saris nullum pr&aelig;ter C&aelig;sarem dorso recepit. Cujus primores pedes facie vestigii humani tradunt fuisse, sicuti ante Veneris Genitricis &aelig;dem hac effigie locatus est. Regem Scytharum, quum singulari certamine interemptum adversarius victor spoliare vellet, ab equo ejus calcibus morsuque est lancinatus. Agrigentina etiam regio frequens est equorum sepulcris, quod manus supremorum meritis datum creditur. Voluptatem his inesse Circi spectacula prodiderunt: quidam enim equorum cantibus tibiarum, quidam saltationibus, quidam colorum varietate, nonnulli etiam accensis facibus ad cursus provocantur. Affectum equinum lacrym&aelig; probant. Denique interfecto Nicomede rege, equus ejus vitam inedia expulit. Quum prúlio Antiochus Galatas subegisset, Cintareti nomine ducis, qui in acie ceciderat, equum insiluit ovaturus, isque adeo sprevit lupatos, ut de industria cernuatus, ruina pariter et se et equitem affligeret. Ingenia equorum etiam Claudii C&aelig;saris Circenses probaverunt, quum effuso rectore, quadrig&aelig; currus &aelig;mulos non minus astu quam velocitate pr&aelig;verterent, et post decursa legitima spatia, ad locum palm&aelig; sponte consisterent, velutque victori&aelig; pr&aelig;mium postularent. Excusso quoque auriga, quem Rutumannam nominabant, relicto certamine ad Capitolium quadriga prosiluit, nec ante substitit, quamlibet obviis occursibus impedita, quam Tarpeium Jovem terna dextratione lustraret.
 

 
In hujusce animalis genere &aelig;tas longior maribus: nam legimus equum ad usque annos septuaginta vixisse. Jam illud non venit in ambiguum, quod in annum tertium et tricesimum generant, utpote qui etiam post vicesimum mittatur ad sobolem reficiendam. Notatum etiam advertimus, Opuntem nomine equum ad gregariam Venerem durasse in annos quadraginta. Equarum libido exstinguitur jubis tonsis.
 

 
In quarum partu amoris nascitur veneficium, quod frontibus pr&aelig;ferunt recens editi, furvo colore, cicatricis simile, hippomanes nominatum; quod si pr&aelig;reptum statim fuerit, nequaquam mater pullo ubera pr&aelig;bet felitanda
 

 
Quo quis acrior fuerit, speique majoris, eo profundius nares mersitat in bibendo.
 

 
Mas ad bella nunquam producitur apud Scythas, eo quod femin&aelig; exonerare vesicas etiam in fuga possint. Edunt equ&aelig; ex ventis conceptos: sed hi nunquam ultra triennium &aelig;vum trahunt.
 

 
 XLVII. Assyria cum Media. In his de unguentorum origine, de arbore Medica. 
 

 
Assyriorum initium Adiabene facit; in cujus parte Arbelitis regio est: quem locum victoria Alexandri Magni non sinit pr&aelig;teriri: nam ibi copias Darii fudit, ipsumque subegit, expugnatisque ejus castris in reliquo apparatu regis reperit scrinium unguentis refertum, unde primum Romana luxuria fecit ingressum ad odores peregrinos. Aliquantisper nos tamen virtute veterum ab hac vitiorum illecebra defensi sumus, atque adeo in censuram Publii Crassi, et Julii C&aelig;saris: qui edixerunt anno Urbis condit&aelig; sexcentesimo sexagesimo quinto, ne quis unguenta inveheret peregrina. Postmodum vicerunt nostra vitia, et senatui adeo placuit odorum delicia, ut ea etiam in púnalibus tenebris uteretur: sicut L. Plotium, fratrem L. Planci bis consulis, proscriptum a triumviris, in Salernitana latebra unguenti odor prodidit.
 

 
Hos terrarum ductus excipit Media, cujus arbor inclaruit etiam carminibus Mantuanis: ingens ipsa, cui tale ferme, quale unedonibus folium est; tantum eo differt, quod spinosis fastigiis hispida turgescat. Malum inimicum venenis, sapore aspero, el amaritudinis mer&aelig;; odoris autem fragrantia plus quam jucundum, longeque sensibile. Verum pomorum illi tanta ubertas inest, ut onere proventus semper gravetur: nam protinus atque poma ejus deciderunt maturitate, alia protuberant, eaque tantum est opimitati mora, fútus ut decidant ante nati. Usurpare sibi nemora ista optaverunt et ali&aelig; nationes per industriam tralati germinis, sed beneficium soli Medi&aelig; datum, natura resistente terra alia non potuit mutuari.
 

 
 XLVIII. Port&aelig; Caspi&aelig;. 
 

 
Caspi&aelig; port&aelig; panduntur&middot; itinere manu facto, longo octo millibus passuum; nam latitudo vix est, plaustro permeabilis. In his angustiis etiam illud asperum, quod pr&aelig;cisorum laterum saxa liquentibus inter se salis venis, exundant humorem affluentissimum, qui constrictus vi caloris, velut in &aelig;stivam glaciem corporatur: ita labes invia accessum negat. Pr&aelig;terea octo et viginti millium passuum tractus omnis, quoquo inde pergitur, nullis puteis vel fontibus, sine pr&aelig;sidio sitit: tum serpentes undique gentium conven&aelig;, a verno statim die illuc confluunt. Ita periculi ac difficultatis concordia; ad Caspios, nisi hieme, accessus negatur.
 

 
 XLIX. Direum locus. Margiane regio, et in ea oppida. 
 

 
A Caspiis ad orientem versus est locus, quod Direum appellatur, cujus ubertati non est, quod uspiam comparari queat. Hunc circumsident Tapyri, Narieli, Hyrcani. Proximat ei Margiane regio, inclyta cúli ac soli commodis, adeo ut in toto illo latifundo vitibus sola gaudeat. In faciem theatralem montibus clauditur, ambitu stadiorum mille quingentorum, p&aelig;ne inaccessa ob incommodum arenos&aelig; solitudinis, qu&aelig; per centum et viginti millia passuum undique versum circumfusa est. Regionis hujus amúnitatem Alexander Magnus usque adeo miratus est, ut ibi primum Alexandriam conderet: quam mox a barbaris excisam, Antiochus Seleuci filius reformavit, et de nuncupatione domus su&aelig; dixit Seleuciam: cujus urbis circuitus diffunditur in stadia quinque et septuaginta. In hanc Orodes Romanos captos Crassiana clade deduxit. Et aliud in Caspiis Alexander oppidum excitavit, idque Heraclea dictum, dum manebat, sed hoc quoque ab iisdem eversum gentibus; deinde ab Antiocho restitutum, ut ille maluit, Achais postmodum nominatum est.
 

 
 L. Gentes circum Oxum amnem. Terminus itinerum Liberi patris et Herculis. Item regiones cum gentibus. Simul de camelorum natura. 
 

 
Oxus amnis oritur de lacu Oxo, cujus oras hinc inde Bateni et Oxistac&aelig; accolunt; sed pr&aelig;cipuam partem Bactri tenent. Bactris pr&aelig;terea est proprius amnis Bactros; unde et oppidum, quod incolunt, Bactrum. Gentis hujus qu&aelig; pone sunt, Paropamisi jugis ambiuntur; qu&aelig; aversa, Indi fontibus terminantur; reliqua includit Oxus flumen.
 

 
Ultra hos Panda oppidum Sogdianorum, in quorum finibus Alexander Magnus tertiam Alexandriam condidit, ad contestandos itineris sui terminos. Hic enim locus est, in quo primum a Libero patre, post ab Hercule, deinde a Semiramide, postremo etiam a Cyro ar&aelig; sunt constitut&aelig;, quod proximum glori&aelig; omnes duxerint, illo usque promovisse itineris sui metas.
 

 
Universi ejus ductus duntaxat ab illa terrarum parte Iaxartes fluvius secat fines, quem tamen Iaxartem soli vocant Bactri: nam Scyth&aelig; Silin nominant. Hunc eumdem esse Tanain exercitus Alexandri Magni crediderunt; verum Demodamas, dux Seleuci, et Antiochi, satis idoneus vero auctor, transvectus amnem istum, titulos omnium supergressus est, aliumque esse, quam Tanain, deprehendit. Ob cujus glori&aelig; insigne dedit nomini suo, ut altaria ibi statueret Apollini Didym&aelig;o. Hoc est collimitium, in quo limes Persicus Scythis jungitur; quos Scythas Pers&aelig; lingua sua Sacas dicunt, et invicem Scyth&aelig; Persas Chorsacos nominant, montemque Caucasum Croucassim, id est nivibus candidantem. Densissima hic populorum frequentia, cum Parthis legem placiti ab exordio moris incorrupta custodit disciplina. E quibus celeberrimi sunt Massaget&aelig;, Essedones Satarch&aelig; et Apal&aelig;i. Post quos, immanissimis barbaris interjacentibus, de ritu aliarum nationum p&aelig;ne inconstanter definitum advertimus.
 

 
Bactri camelos fortissimos mittunt, licet et Arabia plurimos gignat. Verum hoc differunt, quod Arabici bina tubera in dorso habent, singula Bactriani. Hi nunquam pedes atterunt: sunt enim illis reciprocis quibusdam pulmunculis vestigia carnulenta. Unde et contraria est labes ambulantibus, nullo favente pr&aelig;sidio ad nisum insistendi. Habentur in duplex ministerium. Sunt alii oneri ferundo accommodati, a1ii perniciores; sed nec illi ultra justum pondera recipiunt, nec isti amplius qua solita spatia volunt egredi. Genitur&aelig; cupidine efferantur adeo, ut s&aelig;viant, quum Venerem requirunt. Oderunt equinum genus. Sitim etiam in quatriduum tolerant; verum quum occasio bibendi data est, tantum implentur, quantum et satiet desideria pr&aelig;terita, et in futurum diu prosit. Lutulentas aquas captant, puras refugiunt. Denique nisi cúnosior liquor fuerit, ipsi assidua proculcatione limum excitant, ut turbidetur. Durant in annos centum, nisi forte tralati in peregrina, insolentia mutati &aelig;ris morbos trahant. Ad bella femin&aelig; pr&aelig;parantur, inventumque est ut desiderium ejus coitioni, quadam castratioue exsecaretur: putant enim fieri validiores, si a coitibus arceantur.
 

 
 LI. Seres. Item Sericum vellus. 
 

 
Qua ab Scythico Oceano, et mari Caspio in oceanum Eoum cursus inflectitur, ab exordio hujusce plag&aelig; profund&aelig; nives; mox longa deserta; post Anthropophagi, gens asperrima, dein spatia s&aelig;vissimis bestiis efferata, ferme dimidiam itineris partem impenetrabilem reddiderunt. Quarum difficultatum terminum facit jugum mari imminens, quod Tabim barbari dicunt; post qu&aelig; adhuc longinqu&aelig; solitudines. Sic in tractu ejus or&aelig;, qu&aelig; spectat &aelig;stivum orientem, ultra inhumanos situs primos hominum Seres cognoscimus, qui aquarum aspergine inundatis frondibus, vellera arborum adminiculo depectunt liquoris, et lanuginis teneram subtilitatem humore domant ad obsequium. Hoc illud est Sericum, in usum publicum damno severitatis admissum, et quo ostendere potius corpora, quam vestire, primo feminis, nunc etiam viris luxuri&aelig; persuasit libido.
 

 
Seres ipsi quidem mites, et inter se quietissimi, et qui reliquorum mortalium cútus refugiant, adeo ut ceterarum gentium commercia abnuant. Primum eorum fluvium mercatores ipsi transeunt, in cujus ripis nullo inter partes lingu&aelig; commercio, sed depositarum rerum pretia oculis &aelig;stimantibus sua tradunt, nostra non emunt.
 

 
 LII. Gens Attacorum. 
 

 
Sequitur Attacenus sinus, et gens hominum Attacorum, quibus temperies pr&aelig;rogativa miram &aelig;ris clementiam subministrat. Arcent sane afflatum noxium colles, qui salubri apricitate undique secus objecti prohibent auras pestilentes; atque ideo, ut Amometus affirmat, par illis et Hyperboreis genus vita est. Inter hos et Indiam gnarissimi Ciconas locaveruut.
 

 
 LIII. India. In ea de ritu hominum et qualitate, de cúli clementia, de natura soli, de serpentibus Indicis, de leucrocotta bestia, de eale bestia, de tauris Indicis, de mantichora bestia, de bubus Indicis, de monocerote bestia, de anguillis Gangeticis, de Gangeticis vermibus, de bal&aelig;na Indica, de physetere, de ave psittaco, de Indicis lucis, de ficu Indica, de Indicis arundinibus, de arboribus in insula Indi&aelig; nascentibus, de piperis arbore, de ebeno, de adamante lapide, de lapide beryllo, de chrysoberyllo lapide, de chrysopraso lapide, de hyacinthizonte lapide. 
 

 
Ab Emodis montibus auspicatur India, a Meridiano mari porrecta ad Eo, favonii spiritu saluberrima. In anno bis &aelig;statem habet, bis legit frugem, vice hiemis etesias patitur auras. Hanc Posidonius adversam Galli&aelig; statuit. Sane nec quidquam ex ea dubium: nam Alexandri Magni armis comperta, et aliorum postmodum regum diligentia peragrata penitus cognitioni nostr&aelig; addicta est. Megasthenes sane apud Indicos reges aliquantisper moratus, res Indicas scripsit, ut fidem, quam oculis subjecerat, memori&aelig; daret. Dionysius quoque, qui et ipse a Philadelpho rege spectator missus est, gratia periclitand&aelig; veritatis, paria prodidit. Tradunt ergo in India fuisse quinque millia oppidorum pr&aelig;cipua capacitate, populorum novem millia. Diu etiam credita est tertia pars esse terrarum. Nec mirum sit, vel de hominum, vel de urbium copia, quum soli Indi nunquam a natali solo recesserint.
 

 
Indiam Liber pater primus ingressus est, utpote qui Indis subactis omnium primus triumphavit. Ab hoc ad Alexandrum Magnum numerantur annorum sex millia quadringenti quinquaginta unus, additis et amplius tribus mensibus, habita per reges computatione, qui centum quinquaginta tres tenuisse medium &aelig;vum deprehenduntur.
 

 
Maximi in ea amnes Ganges, et Indus: quorum Gangen quidam fontibus incertis nasci et Nili modo exsultare contendunt; alii volunt a Scythicis montibus exoriri. Hypanis etiam ibi nobilissimus fluvius, qui Alexandri Magni iter terminavit, sicuti ar&aelig; in ripa ejus posit&aelig; probant. Minima Gangis latitudo per octo millia passuum, maxima per viginti patet; altitudo, ubi vadosissimus est, mensuram centum pedum devorat.
 

 
Gangarides extimus est lndi&aelig; populus; cujus rex equites mille, elephantos septingentos, peditum sexaginta millia in apparatu belli habet.
 

 
Indorum quidam agros exercent, militiam plurimi, merces alii; optimi ditissimique rem publicam curant, reddunt judicia, assident regibus. Quietum ibi eminentissim&aelig; sapienti&aelig; genus est, vita repletos incensis rogis mortem accersere. Qui vero ferociori sect&aelig; se dediderunt, et silvestrem agunt vitam, elephantos venantur, quibus perdomitis ad mansuetudinem aut arant, aut vehuntur.
 

 
In Gange insula est populosissima, amplissimam continens gentem, quorum rex peditum quinquaginta millia, equitum quatuor millia in armis habet. Omnes sane, quicumque pr&aelig;diti sunt regia potestate, non sine maximo elephantorum, equitum, peditumque numero militarem agitant disciplinam.
 

 
Prasia gens validissima Palibotram urbem incolunt, unde quidem gentem ipsam Palibotros nominarunt. Quorum rex peditum sexaginta millia, equitum triginta millia, elephantorum octo millia omnibus diebus ad stipendium vocat. Ultra Palibotram mons Maleus, in quo umbr&aelig; hieme in septentriones, &aelig;state in austros cadunt, vicissitudine hac durante mensibus senis. Septentriones in eo tractu in anno semel, nec ultra quindecim dies parent, sicut auctor est Beton, qui perhibet hoc in plurimis Indi&aelig; locis evenire.
 

 
Indo flumini proximantes, versa ad meridiem plaga, ultra alios torrentur calore; denique vim sideris prodit hominum color. Montana Pygm&aelig;i tenent. At ii, quibus est vicinus Oceanus, sine regibus degunt. Pand&aelig;a gens a feminis regitur, cui reginam primam assignant Herculis filiam. Et Nysa urbs regioni isti datur. Mons etiam Jovi sacer, Meros nomine, in cujus specu nutritum Liberum patrem veteres Indi affirmant: ex cujus vocabuli argumento lascivienti fam&aelig; creditur, Liberum patrem femine natum.
 

 
Extra Indi ostium sunt insul&aelig; du&aelig;, Chryse et Argyre, adeo fecund&aelig; copia metallorum, ut plerique eas aurea sola prodiderint habere et argentea. Indis omnibus promissa c&aelig;saries, non sine fuco c&aelig;ruli aut crocei coloris. Cultus pr&aelig;cipuus in gemmis. Nullus funerum apparatus. Praterea, ut Jub&aelig; et Archelai regum libris editum est in quantum mores populorum dissonant, habitus quoque discrepantissimus est: alii lineis, alii laneis peplis vestiuntur, pars nudi, pars obscena tantum amiculati, plurimi etiam flexibilibus libris circumdati. Quidam populi adeo proceri, ut elephantos, velut equos, facillima insultatione transiliant. Plurimis placet, neque animal occidere, neque vesci carnibus. Plerique tantum piscibus aluntur, et e mari vivunt. Sunt qui proximos parentesque priusquam annis aut &aelig;gritudine in maciem eant, velut hostias c&aelig;dunt: deinde peremptorum viscera epulas habent, quod ibi non sceleris sed pietatis loco numerant. Sunt etiam qui, quum incubuere morbi, procul a ceteris in secreta abeunt, nihil anxie mortem exspectantes.
 

 
Astacanorum gens laureis viret silvis, lucis buxeis; vitium vero, et arborum universarum, quibus gratia dulcis est, proventibus copiosissima.
 

 
Philosophos habent Indi, gymnosophistas vocant, qui ab exortu ad usque solis occasum contentis oculis orbem candentissimi sideris contuentur, in globo igneo, rimantes secreta qu&aelig;dam, arenisque ferventibus perpetem diem alternis pedibus insistunt. Ad montem, qui Nulo dicitur, habitant quibus advers&aelig; plant&aelig; sunt, et octoni digiti in plantis singulis. Megasthenes per diversos Indi&aelig; montes esse scribit nationes capitibus caninis, armatas unguibus, amictas vestitu tergorum, ad sermonem humanum nulla voce, sed latratibus tantum sonantes, asperis rictibus. Apud Ctesiam legitur quasdam feminas ibi semel parere, natosque canos illico fieri. Esse rursum gentem alteram, qu&aelig; in juventa cana sit, nigrescat in senectute, ultra &aelig;vi nostri terminos perennantem. Legimus monocolos quoque ibi nasci singulis cruribus, et singulari pernicitate; qui ubi defendi se velint a calore, resupinati plantarum suarum magnitudine inumbrentur. Gangis fontem qui accolunt, nullius ad escam opis indigi, odore vivunt pomorum silvestrium, longiusque pergentes eadem illa in pr&aelig;sidio gerunt, ut olfactu alantur. Quod si tetriorem spiritum forte traxerint, exanimari eos certum est.
 

 
Perhibent esse et gentem feminarum, qu&aelig; quinquennes concipiant, sed ultra octavum annum vivendi spatium non protrahunt. Sunt qui cervicibus carent, et in humeris habent oculos. Sunt qui silvestres, hirti corpora, caninis dentibus, stridore terrifico. Apud eos vero, quibus ad vivendi rationem exactior cura est, mult&aelig; uxores in ejusdem viri cúunt matrimonium, et, quum maritus homine decesserit, apud gravissimos judices suam qu&aelig;que de meritis agunt causam, et qu&aelig; officiosior ceteris sententia judicum vicerit, hoc palm&aelig; refert pr&aelig;mium, ut arbitratu suo accendat rogum conjugis, et supremis ejus semetipsam det inferias; ceter&aelig; in nota vivunt.
 

 
Enormitas in serpentibus tanta est, ut cervos et animantium alia ad parem molem tota hauriant; quin etiam oceanum Indicum, quantus est, penetrent, et insulas magno spatio a continenti separatas pabulandi petant gratia. Idque ipsum palam est, non qualibet magnitudine evenire, ut per tantam sali latitudinem ad loca permeent destinata. Sunt illic mult&aelig; ac mirabiles besti&aelig;, quarum partem persequemur.
 

 
Leucrocotta velocitate pr&aelig;cedit feras universas; ipsa asini feri magnitudine, cervi clunibus, pectore ac cruribus leoninis, capite melium, bisulca ungula, ore ad usque aures dehiscente, dentium locis osse perpetuo. H&aelig;c quod ad formam; voce autem loquentium hominum sonos &aelig;mulatur.
 

 
Est et eale, ut equus cetera, cauda vero elephanti, nigro colore, maxillis aprugnis, pr&aelig;ferens cornua ultra cubitalem modum longa, ad obsequium cujus velit motus accommodata: neque enim rigent, sed moventur, ut usus exigit prúliandi; quorum alterum quo cum pugnat, protendit, alterum replicat, ut si nisu aliquo fuerit alterius acumen obtusum, acies succedat alterius. Hippopotamis comparatur; et ipsa sane aquis fluminum gaudet.
 

 
Indicis tauris color fulvus est, volucris pernicitas, pilus in contrarium versus, hiatus omne quod caput. Hi quoque circumferunt cornua flexibilitate qua volunt, tergi duritia omne telum respuunt, et tam immiti ferocitate, ut capti animas projiciant furore.
 

 
Mantichora quoque nomine inter h&aelig;c nascitur, triplici dentium versu cúunte ordinibus alternis, facie hominis, glaucis oculis, sanguineo colore, corpore leonino, cauda veluti scorpionis aculeo spiculata, voce tam sibila, ut imitetur modulos fistularum, tubarumque concinentum. Humanas carnes avidissime affectat. Pedibus sic viget, saltu sic potest, ut morari eam nec extentissima spatia possint, nec obstacula altissima.
 

 
Sunt pr&aelig;terea boves unicornes et tricornes, solidis ungulis nec bifissis.
 

 
Sed atrocissimum est monoceros, monstrum mugitu horrido, equino corpore, elephanti pedibus, cauda suilla, capite cervino. Cornu e media fronte ejus protenditur, splendore mirifico, ad longitudinem pedum quatuor, ita acutum, ut quidquid impetat, facile ictu ejus perforetur. Vivus non venit in hominum potestatem: et interimi quidem potest, capi non potest.
 

 
Aqu&aelig; etiam gignunt miracula non minora. Anguillas ad tricenos pedes longas educat Ganges; quem Statius Sebosus inter miracula pr&aelig;cipua ait vermibus abundare, c&aelig;ruleis nomine et colore. Hi bina habent brachia longitudinis cubitorum non minus senum, adeo robustis viribus, ut elephantos ad potum ventitantes, mordicus comprehensos ipsorum manu rapiant in profundum. Indica maria bal&aelig;nas habent ultra spatia quatuor jugerum; sed et quos physeteras nuncupant, qui enormes supra molem ingentium columnarum, ultra antennas se navium extollunt, haustosque fistulis fluctus ita eructant, ut nimbosa alluvie plerumque deprimant alveos navigantium.
 

 
Sola India mittit avem psittacum, colore viridem, torque puniceo, cujus rostri tanta duritia est, ut quum e sublimi pr&aelig;cipitat in saxum, nisu se oris excipiat, et quodam quasi fundamento utatur extraordinari&aelig; firmitatis; caput vero tam valens, ut si quando ad discendum plagis siet admonendus, nam studet, ut quod homines alloquatur, ferrea clavicula sit verberandus. Dum in pullo est, atque adeo intra alterum &aelig;tatis su&aelig; annum, qu&aelig; monstrata sunt, et citius discit, et retinet tenacius; major pullo, est et obliviosus, et indocilis. Inter nobiles et ignobiles discretionem digitorum facit numerus; qui pr&aelig;stant, quinos in pedes habent digitos, ceteri ternos; lingua lata, multoque latior quam ceteris avibus: unde perficitur ut articulata verba penitus eloquatur. Quod ingenium ita Rom&aelig; delici&aelig; mirat&aelig; sunt, ut barbaris psittacos mercem fecerint.
 

 
Indorum nemora in tam proceram sublimantur excelsitatem, ut transjaci ne sagittis quidem possint. Pomaria ficus habent, quarum codices in orbem spatio sexaginta passuum extuberantur; ramorum umbr&aelig; ambitu bina stadia consumunt; foliorum latitudo forma; Amazonic&aelig; pelt&aelig; comparatur; pomum eximi&aelig; suavitatis. Qu&aelig; palustria sunt, arundinem creant ita crassam, ut fissis internodiis, lembi vice vectitet navigantes. E radicibus ejus exprimitur humor dulcis ad melleam suavitatem. Tylos Indi&aelig; insula est; ea fert palmas, oleam creat, vinis abundat. Terras omnes hoc miraculo sola vincit, quod qu&aelig;cumque in ea arbos nascitur, nunquam caret folio. Mons Caucasus inde incipit, qui maximam orbis partem perpetuis jugis penetrat. Idem fronte, qua soli obversus est, arbores piperis ostentat, quas ad juniperi similitudinem diversos fructus edere asseverant. Eorum, qui primus erumpit, velut corylorum fimbria, dicitur piper longum; qui deinde caducus torretur fervido sole, vocamen trahit de colore; at qui ex ipsa arbore stringitur, ut est, album piper dicitur. Sed, ut piper sola India, ita et ebenum sola mittit, nec tamen universa, verum exigua sui parte silvas hoc genus edit. Arbor est plerumque tenuis, et frequentior vimine, raro in crassitudinem caudicis extuberatur, hiulco cortice et admodum reticulato, dehiscentibus venis, adeo ut per ipsos sinus pars intima vix tenui libro contegatur; lignum omne atque mediale eadem ferme et facie et nitore, qui est in lapide gagate. Indi reges ex eo sceptra summunt, et quascumque deorum imagines nonnisi ex ebeno habent. Idem ferunt, materia ista liquorem noxium non contineri, et quidquid maleficum fuerit, tactu ejus averti: hac gratia pocula ex ebeno habent. Ita nihil mirum, si peregre sit in pretio, quod etiam ipsi, quibus provenit, honorantur. Ebenum Rom&aelig; Mithridatico triumpho primum Magnus Pompeius exhibuit. Mittit India et calamos odoratos, potentes adversum intestin&aelig; &aelig;gritudinis incommoda; dat et multa alia fragrantia mirifici spiritus suavitate.
 

 
Indicorum lapidum in adamantibus dignitas prima, utpote qui lymphationes abigunt, venenis resistunt, et pavitantium vanos metus pellunt. H&aelig;c primum de iis pr&aelig;dicari oportuit, qu&aelig; respicere ad utilitatem videbamus; nunc reddemus qu&aelig; adamantum sint species, et quis colos cuique eximius. In quodam crystalli genere invenitur, materi&aelig; in qua nascitur ad&aelig;que similis splendore liquidissimo, in mucronem sexangulum utrinque secus leniter turbinatus, nec unquam ultra magnitudinem nuclei avellan&aelig; repertus. Huic proximus in excellentissimo auro deprehenditur, pallidior, ac magis ad argenti colorem renitens. Tertius in venis cupri apparet, propior ad &aelig;ream faciem. Quartus in metallis ferrariis legitur, pondere ceteros antecedens, non tamen et potestate: nam et hi, et qui in cupro deprehenduntur, frangi queunt, plerique etiam adamante altero perforantur; at illi, quos primos significavimus, nec ferro vincuntur nec igne domantur. Verum tamen, si diu in sanguine hircino macerentur, non aliter, quam si calido vel recenti, malleis aliquot ante fractis, et incudibus dissipatis, aliquando cedunt, atque in particulas dissiliunt; qu&aelig; fragmenta scalptoribus in usum insigniend&aelig; cujuscumque modi gemm&aelig; expetuntur. Inter adamantem et magnetem est qu&aelig;dam natur&aelig; occulta dissensio, adeo ut juxta positus non sinat magnetem capere ferrum; vel, si admotus magnes ferrum traxerit, quasi pr&aelig;dam quamdam adamas magneti rapiat, atque auferat.
 

 
Lychnitem perinde fert India, cujus lucis vigorem ardor excitat lucernarum: qua ex causa lychniten Gr&aelig;ci vocaverunt. Duplex ei facies: aut enim purpurea emicat claritate, aut meracius suffunditur cocci rubore, per omne intimum sui, siquidem pura sit, inoffensam admittens perspicuitatem; at si excanduit rediis solis incita, vel ad calorem digitorum attritu excitata est, aut palearum cassa, aut chartarum fila ad se rapit, contumaciter scalpturis resistens; ac si quando insignita est, dum signa exprimit, quasi quodam animali morsu partem cer&aelig; retentat. Beryllos in sexangulas formas Indi atterunt, ut hebetem coloris lenitatem angulorum repercussu excitent ad vigorem. Beryllorum genus dividitur in speciem multifariam; eximii intervirente glauci et c&aelig;ruli temperamento, quamdam pr&aelig;ferunt puri maris gratiam. Infra hos sunt chrysoberylli, qui languidius micantes nube aurea circumfunduntur. Chrysoprasos quoque ex auro et porraceo mixtam lucem trahentes, &aelig;que beryllorum generi adjudicaverunt. Hyacinthizontas, scilicet qui hyacinthos prope referant, et ipsos probent; eos vero, qui crystallo similes, capillamentis intercurrentibus obscurantur (hoc enim vitio illorum nomen est) scientissimi lapidum plebi dederunt. Indici reges hoc genus gemmas in longissimos cylindros amant fingere, eosque perforatos elephantorum setis suspendunt, ac monilia habent, aut ex utroque capite inserunt aureos umbilicos, ut marcentem faciem ad nitelam incendant pinguiorem, quo per industriam metallo hinc inde addito fulgentiorem trahant lucem.
 

 
 LIV. Taprobane. In ea de qualitate hominum, de sideribus, de natura maris, et nationis disciplina, de testudinum magnitudine, de margarito. 
 

 
Taprobanem insulam, antequam temeritas humana exquisito penitus mari fidem panderet, diu orbem alterum putaverunt, et quidem eum, quem habitare antichthones crederentur. Verum Alexandri Magni virtus ignorantiam publici erroris exstinxit, dum in h&aelig;c usque secreta propagavit nominis sui gloriam. Missus igitur Onesicritos, pr&aelig;fectus classi Macedonic&aelig;, terram istam, quanta esset, quid gigneret, quomodo haberetur, exquisitam notiti&aelig; nostr&aelig; dedit. Patet in longitudinem stadium septem millia, in latitudinem quinque millia. Scinditur amni interfluo. Nam pars ejus bestiis et elephantis repleta est, majoribus multo, quam fert India; partem homines tenent. Margaritis scatet, et gemmis. Sita est inter ortum et occasum. Ab Eoo mari incipit, pr&aelig;tenta Indi&aelig;. A Prasia Indorum gente, dierum viginti primo in eam fuit cursus, sed hoc cum papyraceis et Nili navibus illo pergeretur: mox navibus nostris septem dierum iter factum est. Mare vadosum interjacet altitudinis non amplius senum passuum, certis autem canalibus depressum adeo, ut null&aelig; unquam ancor&aelig; ad profundi illius ima potuerint pervenire. Nulla in navigando siderum observatio: nam neque Septentriones illic conspiciuntur, nec Vergili&aelig; apparent. Lanam ab octava in sextam decimam tantum supra terram vident. Lucet ibi Canopos, sidus clarum et amplissimum. Solem orientem dextera habent, occidentem sinistra. Observatione itaque navigandi nulla suppetente, ut ad destinatum pergentes locum capiant, vehunt alites, quarum meatus terram petentium, magistros habent regendi cursus. Quaternis non amplius mensibus in anno navigatur.
 

 
Ad usque Claudii principatum de Taprobane h&aelig;c tantum noveramus: tunc enim fortuna patefecit scienti&aelig; viam latiorem. Nam libertus Annii Plocami, qui tunc Rubri maris vectigal administrabat, Arabiam petens, aquilonibus pr&aelig;ter Carmaniam raptus, quinto decimo demum die appulsus est ad hoc litus, portumque invectus, qui Hippuros nominatur. Sex deinde mensibus sermonem perdoctus, ductusque ad colloquia regis, qu&aelig; compererat, reportavit. Stupuisse scilicet regem, pecuniam, qu&aelig; capta cum ipso erat, quod tametsi signata disparibus foret vultibus, parem tamen haberet modum ponderis; cujus &aelig;qualitatis contemplatione, quum Romanam amicitiam flagrantius concupivisset, Rachia principe legatos nos adusque transmisit, a quibus cognita sunt universa.
 

 
Ergo inde homines corporum magnitudine alios omnes antecedunt; crines fuco imbuunt, c&aelig;ruleis oculis ac truci visu, terrifico sono vocis. Quibus immatura mors est, in annos centum &aelig;vum trahunt; aliis omnibus annosa &aelig;tas, et extenta p&aelig;ne ultra humanam fragilitatem. Nullus aut ante diem, aut per diem somnus; noctis partem quieti destinant; lucis ortum vigilia antevertunt. &AElig;dificia modica ab humo tollunt. Annona pari semper tenore. Vites nesciunt; pomis abundant. Colunt Herculem. In regis electione non nobilitas pr&aelig;valet, sed suffragium universorum. Populus eligit spectatum moribus, et inveterat&aelig; clementi&aelig;, annis etiam gravem. Sed hoc in eo qu&aelig;ritur, cui liberi nulli sint: nam qui pater sit, etiamsi vita spectetur, non admittitur ad regendum; et si forte, dum regnat, sobolem velit edere, exuit potestatem. Idque eo maxime custoditur, ne fiat hereditarium regnum. Deinde etiamsi rex maximam pr&aelig;ferat &aelig;quitatem, nolunt ei totum licere; quadraginta ergo rectores accipit, ne in causis capitum solus judicet; et sic quoque, si displicuerit judicatum, ad populum provocatur: a quo datis judicibus septuaginta fertur sententia, cui necessario acquiescitur. Cultu rex dissimilis a ceteris vestitur syrmate, ut est habitus, quo Liberum patrem amiciri videmus. Quod si etiam ipse in peccato aliquo arguitur, morte multatur; non tamen ut cujusquam attrectetur manu, sed consensu publico rerum omnium interdicitur ei facultas; etiam colloquii potestas punito negatur. Cultur&aelig; student universi. Interdum venatibus indulgent, nec plebeias agunt pr&aelig;das, quippe quum tigres aut elephanti tantum requirantur.
 

 
Maria quoque sagacissime expiscantur: marinas testudines capere gaudent, quarum tanta est magnitudo, ut superficies earum domum faciat, et numerosam familiam non arte receptet. Major pars hujus insul&aelig; calore ambusta est, et in vastas desinit solitudines. Latus ejus mare alluit perviridi colore fruticosum, ita ut jub&aelig; arborum plerumque gubernaculis atterantur. Cernunt latus Sericum de montium suorum jugis. Mirantur aurum, et ad gratiam poculorum omnium gemmarum adhibent apparatum. Secant marmora testudinea varietate.
 

 
Margaritas legunt plurimas, maximasque; conch&aelig; sunt, in quibus reperiuntur, qu&aelig; certo anni tempore, luxuriante conceptu, sitiunt rorem velut maritum, cujus desiderio hiant; et quum maxime lunares liquuntur aspergines, oscitatione quadam hauriunt humorem cupitum; sic concipiunt, gravid&aelig;que fiunt, et de sagin&aelig; qualitate reddunt habitus unionum: nam si purum fuit, quod acceperant, candicant orbiculi lapillorum; si turbidum, aut pallore languescunt, aut rufo innubilantur. Ita magis de cúlo, quam de mari partus habent. Denique quoties excipiunt matutini &aelig;ris semen, fit clarior margarita; quoties vespere, fit obscurior; quantoque magis hauserit, tanto magis proficit lapidum magnitudo. Si repente micaverit coruscatio, intempestivo metu comprimuntur, Claus&aelig;que subita formidine vitia contrahunt abortiva; aut enim perparvuli fiunt scrupuli, aut inanes. Conchis ipsis inest sensus: partus suos maculari timent; quumque flagrantioribus radiis excanduit dies, ne fucentur lapidis solis calore, subsidunt in profundum, et se gurgitibus ab &aelig;stu vindicant. Huic tamen providentia: &aelig;tas opitulatur: nam candor senecta disperit, et grandescentibus conchis flavescunt margarit&aelig;. Lapis iste in aqua mollis est, duratur evisceratus. Nunquam duo simul reperiuntur: unde unionibus nomen datum. Ultra semunciales inventos negant. Piscantium insidias timent conch&aelig;: inde est, ut aut inter scopulos, aut inter marinos canes plurimum delitescant. Gregatim natant; certa examini dux est; illa si capta sit, etiam qua evaserint, in plagas revertuntur. Dat et India margaritas, dat et litus Britannicum; sicut divus Julius thoracem, quem Veneri Genitrici in templum ejus dicavit, ex Britannicis margaritis factum, subjecta inscriptione testatus est. Lolliam Paullinam Caii principis conjugem vulgatum est habuisse tunicam ex margaritis, sestertio tunc quadringenties &aelig;stimatam: cujus parand&aelig; avariti&aelig; pater ipsius M. Lollius, spoliatis orientis regionibus, offendi speravit Caium C&aelig;sarem Augusti filium, interdictaque amicitia principis, veneno interiit. Illud quoque expressit vetus diligentia, quod Sullanis primam temporibus Romam illati sunt uniones.
 

 
 LV. Itinerarium Indicum. Sinus Persicus et Arabicus. Azanium mare. 
 

 
Ab insulensi, ut consequens est, ad continentem. Igitur a Taprobane in Indiam revertamur: convenit enim res Indicas videre. Sed si in his aut urbibus aut nationibus resistamus, egrediemur repromiss&aelig; concinnitatis modum. Proximam Indo flumini urbem habuere Caphusam, quam Cyrus diruit. Arachosiam Erumando amni impositam Semiramis condidit. Cadrusia oppidum ab Alexandro Magno ad Caucasum constitutum est, ubi et Alexandria, qu&aelig; patet amplitudinis stadia triginta. Multa et alia sunt, sed h&aelig;c cum eminentissimis.
 

 
Post Indos, montanas regiones Ichthyophagi tenent, quos subactos Alexander Magnus in reliquum abstinere jussit a piscibus: nam antea sic alebantur.
 

 
Ultra hos deserta Carmani&aelig;, Persis deinde, atque inde navigatio: in qua Solis insula rubens semper, et omni animantium generi inaccessa, quippe qu&aelig; nullum non animal illatum necet. Ex India revertentes ab Azario Carmani&aelig; flumine Septentriones primum vident. Ach&aelig;menides in hoc tractu sedes fecerunt. Inter Carmani&aelig; promontorium et Arabiam quinquaginta millia passuum interjacent; deinde tres insul&aelig;, circa quas hydri marini egrediuntur vicenum cubitum longitudinem.
 

 
Dicendum hoc loco, quatenus ab Alexandria &AElig;gypti pergatur in usque Indiam. Nilo vehente Copton usque etesiis flatibus cursus est; deinde terrestre iter Hydreum tenus; post, transactis aliquot mansionibus, Berenicen pervenitur, ubi Rubri maris portus est. Inde Occlis Arabi&aelig; portus tangitur. Proximum Indi&aelig; emporium excipit Zmirim infame piraticis latronibus. Deinde per diversos portus Cottonare pervenitur, ad quam monoxylis lintribus piper convehunt. Petentes Indiam, ante exortum canis, aut protinus post exortum, navigia media &aelig;state solvunt. Revertentes navigant decembri mense. Secundus ex India ventus est vulturnus; at quum ventum est in Rubrum mare, aut africus, aut auster vehunt. Spatium Indi&aelig; decies septies quinquaginta millia passuum proditur; ac Carmani&aelig; centum millia, cujus pars non caret vitibus. Pr&aelig;terea habet genus hominum, qui non alia, quam testudinis carne vivunt, hirsuti omnia facie tenus, qu&aelig; sola l&aelig;vis est. Idem coriis, piscium vestiuntur, Chelonophagi cognominati.
 

 
Irrumpit h&aelig;c litora Rubrum mare, idque in duos sinus scinditur: quorum qui ab oriente est, Persicus appellatur, quandoquidem oram illam habitavere Persidis populi, vicies et sexagies centena millia passuum circuitu patens; ex adverso, unde Arabia est, alter Arabicus vocatur; Oceanum vero, qui ibi influit, Azanium nominarunt.
 

 
Carmani&aelig; Persis annectitur, qu&aelig; incipit ab insula Aphrodisi&aelig; variarum opum dives, translata quondam in Parthicum nomen, litore, quo occasui objacet, porrecta millia passuum quingenta quinquaginta. Oppidum ejus nobilissimum Susa, in quo templum Susia Dian&aelig;. A Susis Babytace oppidum centum et triginta quinque millibus passuum distat, in quo mortales universi odio auri cúmunt hoc genus metallum, et abjiciunt in terrarum profunda, ne polluti usu ejus avaritia corrumpant &aelig;quitatem. Hic inconstantissimus est mensurarum modus; nec immerito, quum ali&aelig; circa Persidem nationes schúnis, ali&aelig; parasangis, ali&aelig; incomperta disciplina terras metiantur, et incertam fidem faciat mensur&aelig; ratio discors.
 

 
 LVI. Parthia et circa Parthiam regiones. Item Cyri sepulcrum. 
 

 
Parthia quanta omnis est, a meridie Rubrum mare, a septentrione Hyrcanum salum claudit. In ea regna duodeviginti dividuntur in duas partes. Undecim, qu&aelig; vocantur superiora, incipiunt ab Armenico limite, et Caspio litore, porrecta ad terras Scytharum, quibuscum concorditer degunt; reliqua septem inferiora, sic enim vocitant, habent ab ortu Arios Arianosque, Carmaniam a medio die, Medos ab occidui solis plaga, a septentrione Hyrcanos. Ipsa autem Media ab occasu transversa, utraque Parthi&aelig; regna amplectitur; a septentrione Armenia circumdatur; ab ortu Caspios videt; a meridie Persidem. Deinde tractus hic procedit usque ad castellum, quod Magi obtinent, Passargada nomine. Hic Cyri sepulcrum.
 

 
 LVII. Babylon. Deinde recursus ad oceanum Atlanticum: in eo insul&aelig; Gorgades, Hesperides, Fortanat&aelig;. 
 

 
Chald&aelig;&aelig; genti caput Babylon, Semiramidi condita, tam nobilis, ut propter eam et Assyrii et Mesopotamia in Babyloni&aelig; nomen transierint. Urbs est sexaginta millia passuum circuitu patens, muris circumdata, quorum altitudo ducentos pedes detinet, latitudo quinquaginta, in singulos pedes ternis digitis ultra quam mensura nostra est altioribus. Amni interluitur Euphrate. Beli ibi Jovis templum, quem inventorem cúlestis disciplin&aelig; tradidit etiam ipsa religio, qu&aelig; deum credit. In &aelig;mulationem urbis hujus Ctesiphontem Parthi condiderunt.
 

 
Tempus est ad Oceani oras reverti, represso in &AElig;thiopiam stilo: namque ut Atlanticos &aelig;stus occipere ab occidente et Hispania dudum dixeramus; ab his quoque partibus mundi, unde primum Atlantici nomen induat, exprimi par est. Pelagus Azanium usque ad &AElig;thiopum litora promovetur. &AElig;thiopicum ad Mossylicum promontorium; inde rursus oceanus Atlanticus. Juba igitur univers&aelig; partis, quam plurimi propter solis ardorem perviam negaverunt, facta etiam, vel gentium, vel insularum commemoratione ad firmand&aelig; fidei argumentum, omne illud mare ab India ad usque Gades voluit intelligi navigabile, cori tamen flatibus; cujus spiritus pr&aelig;ter Arabiam, &AElig;gyptum, Mauritaniam, evehere quamvis queant classem, dummodo ab eo promontorio Indi&aelig; cursus dirigatur, quod alii Lepten Acran, alii Drepanum nominaverunt. Addidit et loca stationum, et spatiorum modum: nam ab Indica prominentia ad Malichu insulam affirmat esse quindecies centena millia passuum: a Malichu ad Sceneon ducenta et viginti quinque millia; inde ad insulam Adanu centum quinquaginta millia: sic confici ad apertum mare decies octies centena et septuaginta quinque millia. Idem opinioni plurimorum, qui ob solis flagrantiam, maximam partis istius regionem ferunt humano generi inaccesam, sic reluctatur, ut mercantium ibi transitus infestari ex Arabicis insulis dicat: quas Ascit&aelig; habent Arabes, quibus e re nata datum nomen: nam bubulis utribus contabulatas crates superponunt, vectatique hoc ratis genere pr&aelig;tereuntes infestant sagittis venenatis. Habitari etiam addit &AElig;thiopi&aelig; adusta Troglodytarum et Ichthyophagorum nationibus; quorum Troglodyt&aelig; tanta pernicitate pollent, ut feras, quas agitant, cursu pedum assequantur; Ichthyophagi non secus, quam marina bellu&aelig;, nando in mari valent. Ita exquisito Atlantico mari usque in occasum, etiam Gorgadum meminit insularum.
 

 
Gorgades insul&aelig;, ut accepimus, obvers&aelig; sunt promontorio, quod vocamus Hesperuceras. Has incoluerunt Gorgones monstra, et sane usque adhuc monstrosa gens habitat. Distant a continenti bidui navigatione. Prodidit denique Xenophon Lampsacenus, Hannonem Púnorum regem in eas permeavisse, repertasque ibi feminas aliti pernicitate, atque ex omnibus, qu&aelig; apparuerant, duas captas tam hirto atque aspero corpore, ut ad argumentum spectand&aelig; rei duarum cutes miraculi gratia inter donaria Junonis suspenderit; qu&aelig; duravere usque in tempora excidii Carthaginiensis.
 

 
Ultra Gorgadas Hesperidum insul&aelig;, sicut Sebosus affirmat, dierum quadraginta navigatione in intimos maris sinus recesserunt. Fortunatas insulas certe contra l&aelig;vam Mauritani&aelig; tradunt jacere, quas Juba sub meridie quidem sitas, sed proximas occasui dicit. De harum nominibus exspectari magna non miror, sed infra famam vocabuli res est. In prima earum, cui nomen Norion, &aelig;dificia nec sunt, nec fuerunt. Juga montium stagnis madescunt. Ferul&aelig; ibi surgunt ad arboris magnitudinem: earum, qu&aelig; nigr&aelig; sunt, express&aelig; liquorem reddunt amarissimum; qu&aelig; candid&aelig;, aquas revomunt etiam potui accommodatas. Alteram insulam Junoniam appellari ferunt, in qua pauxilla &aelig;des ignobiliter ad culmen fastigata. Tertia huic proximat eodem nomine, nuda omnia. Quarta Capraria appellatur, enormibus lacertis plus quam referta. Sequitur Nivaria nebuloso &aelig;re, et coacto, ac propterea semper nivalis. Deinde Canaria repleta canibus forma eminentissimis: inde etiam duo exhibiti Jub&aelig; regi. In ea &aelig;dificiorum durant vestigia. Avium magna copia, nemora pomifera, palmeta caryotas feritantia, multa nux pinea, larga mellatio, amnes siluris piscibus abundantes. Perhibent etiam exspui in eam undoso mari belluas; deinde quum monstra illa putredine tabefacta sunt, omnia illic infici tetro odore; ideoque non penitus ad nuncupationem sui congruere insularum qualitatem.
 

 

 
 
 
	 The Miscellany 
	 The Latin Library 
	 The Classics Page