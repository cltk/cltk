<?xml version="1.0"?>
<!DOCTYPE TEI.2 PUBLIC "-//TEI P4//DTD Main DTD Driver File//EN" "http://www.tei-c.org/Guidelines/DTD/tei2.dtd" [
<!ENTITY % TEI.XML "INCLUDE">
<!ENTITY % PersVerse PUBLIC "-//Perseus P4//DTD Perseus Verse//EN" "http://www.perseus.tufts.edu/DTD/1.0/PersVerse.dtd" >
%PersVerse;
]>
<TEI.2>
<teiHeader type="text" status="new">
<fileDesc>
<titleStmt>
<title>Aeneid</title>
<title type="sub">Machine readable text</title>
<author n="Verg.">P. Vergilius Maro</author>
<editor role="editor" n="Greenough">J. B. Greenough</editor>
&responsibility;
&fund.NEH;
</titleStmt>
<extent>about 505Kb</extent>
&Perseus.publish;
<sourceDesc>
<biblStruct>
<monogr>
<author>Vergil</author>
<title>Bucolics, Aeneid, and Georgics Of Vergil</title>
<editor role="editor">J. B. Greenough</editor>
<imprint>
<pubPlace>Boston</pubPlace>
<publisher>Ginn &amp; Co.</publisher>
<date>1900</date>
</imprint>
</monogr>
</biblStruct>
</sourceDesc>
</fileDesc>

<encodingDesc>
<!--<refsDecl doctype="TEI.2">
<step delim="." refunit="book" from="DESCENDANT (1 DIV1 N %1)"/>
<step refunit="line" from="DESCENDANT (%2 L)"/>
</refsDecl>-->
<refsDecl doctype="TEI.2">
<state unit="book"/>
<state n="chunk" unit="card"/>
</refsDecl>
</encodingDesc>

<profileDesc>
<langUsage>
<language id="la">Latin</language>
</langUsage>
</profileDesc>

<revisionDesc>
<change><date>10/16/96</date>
<respStmt><name>WM</name><resp>ed.</resp></respStmt>
<item>Mark up public domain text 
downloaded from Libellus; did diereses; pathetic lines tagged as L PART="Y"; 
needs line nos.</item></change>
<change><date>12/19/96</date>
<respStmt><name>DAS</name><resp>ed.</resp></respStmt>
<item>
$Log: verg.a_lat.xml,v $
Revision 1.3  2011-03-21 20:32:57  lcerrato
fixed line number issue

Revision 1.2  2010-07-13 21:01:55  lcerrato
2.338 ullo fremitus changed to quo fremitus verified against source

Revision 1.1  2009/12/09 18:06:47  rsingh04
moved more xml files around based on copyright status

Revision 1.4  2009/01/12 22:23:43  rsingh04
commented out extra chunking scheme

Revision 1.3  2005/10/18 17:12:37  lcerrato
candientem on 12.91 changed to candentem based on user report and PHI

Revision 1.2  2005/08/01 16:34:36  packel
removed stray item tags

Revision 1.1  2005/07/25 15:06:51  packel
Converted to XML

Revision 1.13  2005/03/23 18:15:03  lcerrato
changed visus line 10.447 to visu based on multiple sources

Revision 1.12  2004/04/02 19:47:44  mimno
added line 1 cards

Revision 1.11  2003/07/01 22:18:59  yorkc
Updated texts to TEI P4 and Perseus P4 extensions; minor cleanup (esp. character encodings and typos.)

Revision 1.10  2003/02/06 21:06:16  lcerrato
fixed typo 5.627 eum freta to cum freta

Revision 1.9  2000/03/04 20:35:31  dasmith
Added separate funder entity to TEI header.

Revision 1.8  2000/02/22 18:18:56  textgod
fixed multiple typos

Revision 1.7  1999/10/25 19:20:53  lcerrato
fixed typo 1.90

Revision 1.6  1999/10/16 06:38:47  lcerrato
fixed typo

Revision 1.5  1999/08/04 23:27:59  textgod
Turned line milestones into cards.

Revision 1.4  1999/08/04 22:47:52  textgod
Remove TEXT N

Revision 1.3  1999/08/04 22:47:12  textgod
Don't use [lr]sqb.

Revision 1.2  1999/08/04 22:46:01  textgod
Fixed typos.

Revision 1.1  1997/09/24 20:17:01  textgod
Changed names and redid headers.
</item></change>
</revisionDesc>
</teiHeader>
<text><body>
<div1 type="Book" n="1">
<milestone ed="p" n="1" unit="card"/>
<l>Arma virumque cano, Troiae qui primus ab oris</l>
<l>Italiam, fato profugus, Laviniaque venit</l>
<l>litora, multum ille et terris iactatus et alto</l>
<l>vi superum saevae memorem Iunonis ob iram;</l>
<l n="5">multa quoque et bello passus, dum conderet urbem,</l>
<l>inferretque deos Latio, genus unde Latinum,</l>
<l>Albanique patres, atque altae moenia Romae.</l>
<milestone ed="p" n="8" unit="card"/>
<l>Musa, mihi causas memora, quo numine laeso,</l>
<l>quidve dolens, regina deum tot volvere casus</l>
<l n="10">insignem pietate virum, tot adire labores</l>
<l>impulerit. Tantaene animis caelestibus irae?</l>
<milestone ed="p" n="12" unit="card"/>
<l>Urbs antiqua fuit, Tyrii tenuere coloni,</l>
<l>Karthago, Italiam contra Tiberinaque longe</l>
<l>ostia, dives opum studiisque asperrima belli;</l>
<l n="15">quam Iuno fertur terris magis omnibus unam</l>
<l>posthabita coluisse Samo; hic illius arma,</l>
<l>hic currus fuit; hoc regnum dea gentibus esse,</l>
<l>si qua fata sinant, iam tum tenditque fovetque.</l>
<l>Progeniem sed enim Troiano a sanguine duci</l>
<l n="20">audierat, Tyrias olim quae verteret arces;</l>
<l>hinc populum late regem belloque superbum</l>
<l>venturum excidio Libyae: sic volvere Parcas.</l>
<l>Id metuens, veterisque memor Saturnia belli,</l>
<l>prima quod ad Troiam pro caris gesserat Argis&mdash;</l>
<l n="25">necdum etiam causae irarum saevique dolores</l>
<l>exciderant animo: manet alta mente repostum</l>
<l>iudicium Paridis spretaeque iniuria formae,</l>
<l>et genus invisum, et rapti Ganymedis honores.</l>
<l>His accensa super, iactatos aequore toto</l>
<l n="30">Troas, reliquias Danaum atque immitis Achilli,</l>
<l>arcebat longe Latio, multosque per annos</l>
<l>errabant, acti fatis, maria omnia circum.</l>
<l>Tantae molis erat Romanam condere gentem!</l>
<milestone ed="p" n="34" unit="card"/>
<l>Vix e conspectu Siculae telluris in altum</l>
<l n="35">vela dabant laeti, et spumas salis aere ruebant,</l>
<l>cum Iuno, aeternum servans sub pectore volnus,</l>
<l>haec secum: &ldquo;Mene incepto desistere victam,</l>
<l>nec posse Italia Teucrorum avertere regem?</l>
<l>Quippe vetor fatis. Pallasne exurere classem</l>
<l n="40">Argivum atque ipsos potuit submergere ponto,</l>
<l>unius ob noxam et furias Aiacis Oilei?</l>
<l>Ipsa, Iovis rapidum iaculata e nubibus ignem,</l>
<l>disiecitque rates evertitque aequora ventis,</l>
<l>illum expirantem transfixo pectore flammas</l>
<l n="45">turbine corripuit scopuloque infixit acuto.</l>
<l>Ast ego, quae divom incedo regina, Iovisque</l>
<l>et soror et coniunx, una cum gente tot annos</l>
<l>bella gero!  Et quisquam numen Iunonis adoret</l>
<l>praeterea, aut supplex aris imponet honorem?&rdquo;</l>
<milestone ed="p" n="50" unit="card"/>
<l n="50">Talia flammato secum dea corde volutans</l>
<l>nimborum in patriam, loca feta furentibus austris,</l>
<l>Aeoliam venit. Hic vasto rex Aeolus antro</l>
<l>luctantes ventos tempestatesque sonoras</l>
<l>imperio premit ac vinclis et carcere frenat.</l>
<l n="55">Illi indignantes magno cum murmure montis</l>
<l>circum claustra fremunt; celsa sedet Aeolus arce</l>
<l>sceptra tenens, mollitque animos et temperat iras.</l>
<l>Ni faciat, maria ac terras caelumque profundum</l>
<l>quippe ferant rapidi secum verrantque per auras.</l>
<l n="60">Sed pater omnipotens speluncis abdidit atris,</l>
<l>hoc metuens, molemque et montis insuper altos</l>
<l>imposuit, regemque dedit, qui foedere certo</l>
<l>et premere et laxas sciret dare iussus habenas.</l>
<l>Ad quem tum Iuno supplex his vocibus usa est:</l>
<milestone ed="p" n="65" unit="card"/>
<l n="65">&ldquo;Aeole, namque tibi divom pater atque hominum rex</l>
<l>et mulcere dedit fluctus et tollere vento,</l>
<l>gens inimica mihi Tyrrhenum navigat aequor,</l>
<l>Ilium in Italiam portans victosque Penates:</l>
<l>incute vim ventis submersasque obrue puppes,</l>
<l n="70">aut age diversos et disiice corpora ponto.</l>
<l>Sunt mihi bis septem praestanti corpore nymphae,</l>
<l>quarum quae forma pulcherrima Deiopea,</l>
<l>conubio iungam stabili propriamque dicabo,</l>
<l>omnis ut tecum meritis pro talibus annos</l>
<l n="75">exigat, et pulchra faciat te prole parentem.&rdquo;</l>
<milestone ed="p" n="76" unit="card"/>
<l>Aeolus haec contra: &ldquo;Tuus, O regina, quid optes</l>
<l>explorare labor; mihi iussa capessere fas est.</l>
<l>Tu mihi, quodcumque hoc regni, tu sceptra Iovemque</l>
<l>concilias, tu das epulis accumbere divom,</l>
<l n="80">nimborumque facis tempestatumque potentem.&rdquo;</l>
<milestone ed="p" n="81" unit="card"/>
<l>Haec ubi dicta, cavum conversa cuspide montem</l>
<l>impulit in latus: ac venti, velut agmine facto,</l>
<l>qua data porta, ruunt et terras turbine perflant.</l>
<l>Incubuere mari, totumque a sedibus imis</l>
<l n="85">una Eurusque Notusque ruunt creberque procellis</l>
<l>Africus, et vastos volvunt ad litora fluctus.</l>
<l>Insequitur clamorque virum stridorque rudentum.</l>
<l>Eripiunt subito nubes caelumque diemque</l>
<l>Teucrorum ex oculis; ponto nox incubat atra.</l>
<l n="90">Intonuere poli, et crebris micat ignibus aether,</l>
<l>praesentemque viris intentant omnia mortem.</l>
<l>Extemplo Aeneae solvuntur frigore membra:</l>
<l>ingemit, et duplicis tendens ad sidera palmas</l>
<l>talia voce refert: &ldquo;O terque quaterque beati,</l>
<l n="95">quis ante ora patrum Troiae sub moenibus altis</l>
<l>contigit oppetere! O Danaum fortissime gentis</l>
<l>Tydide! Mene Iliacis occumbere campis</l>
<l>non potuisse, tuaque animam hanc effundere dextra,</l>
<l>saevus ubi Aeacidae telo iacet Hector, ubi ingens</l>
<l n="100">Sarpedon, ubi tot Simois correpta sub undis</l>
<l>scuta virum galeasque et fortia corpora volvit?&rdquo;</l>
<milestone ed="p" n="102" unit="card"/>
<l>Talia iactanti stridens Aquilone procella</l>
<l>velum adversa ferit, fluctusque ad sidera tollit.</l>
<l>Franguntur remi; tum prora avertit, et undis</l>
<l n="105">dat latus; insequitur cumulo praeruptus aquae mons.</l>
<l>Hi summo in fluctu pendent; his unda dehiscens</l>
<l>terram inter fluctus aperit; furit aestus harenis.</l>
<l>Tris Notus abreptas in saxa latentia torquet&mdash;</l>
<l>saxa vocant Itali mediis quae in fluctibus aras&mdash;</l>
<l n="110">dorsum immane mari summo; tris Eurus ab alto</l>
<l>in brevia et Syrtis urguet, miserabile visu,</l>
<l>inliditque vadis atque aggere cingit harenae.</l>
<l>Unam, quae Lycios fidumque vehebat Oronten,</l>
<l>ipsius ante oculos ingens a vertice pontus</l>
<l n="115">in puppim ferit: excutitur pronusque magister</l>
<l>volvitur in caput; ast illam ter fluctus ibidem</l>
<l>torquet agens circum, et rapidus vorat aequore vortex.</l>
<l>Adparent rari nantes in gurgite vasto,</l>
<l>arma virum, tabulaeque, et Troia gaza per undas.</l>
<l n="120">Iam validam Ilionei navem, iam fortis Achati,</l>
<l>et qua vectus Abas, et qua grandaevus Aletes,</l>
<l>vicit hiems; laxis laterum compagibus omnes</l>
<l>accipiunt inimicum imbrem, rimisque fatiscunt.</l>
<milestone ed="p" n="124" unit="card"/>
<l>Interea magno misceri murmure pontum,</l>
<l n="125">emissamque hiemem sensit Neptunus, et imis</l>
<l>stagna refusa vadis, graviter commotus; et alto</l>
<l>prospiciens, summa placidum caput extulit unda.</l>
<l>Disiectam Aeneae, toto videt aequore classem,</l>
<l>fluctibus oppressos Troas caelique ruina,</l>
<l n="130">nec latuere doli fratrem Iunonis et irae.</l>
<l>Eurum ad se Zephyrumque vocat, dehinc talia fatur:</l>
<milestone ed="p" n="132" unit="card"/>
<l>&ldquo;Tantane vos generis tenuit fiducia vestri?</l>
<l>Iam caelum terramque meo sine numine, venti,</l>
<l>miscere, et tantas audetis tollere moles?</l>
<l n="135">Quos ego&mdash;sed motos praestat componere fluctus.</l>
<l>Post mihi non simili poena commissa luetis.</l>
<l>Maturate fugam, regique haec dicite vestro:</l>
<l>non illi imperium pelagi saevumque tridentem,</l>
<l>sed mihi sorte datum. Tenet ille immania saxa,</l>
<l n="140">vestras, Eure, domos; illa se iactet in aula</l>
<l>Aeolus, et clauso ventorum carcere regnet.&rdquo;</l>
<milestone ed="p" n="142" unit="card"/>
<l>Sic ait, et dicto citius tumida aequora placat,</l>
<l>collectasque fugat nubes, solemque reducit.</l>
<l>Cymothoe simul et Triton adnixus acuto</l>
<l n="145">detrudunt navis scopulo; levat ipse tridenti;</l>
<l>et vastas aperit syrtis, et temperat aequor,</l>
<l>atque rotis summas levibus perlabitur undas.</l>
<l>Ac veluti magno in populo cum saepe coorta est</l>
<l>seditio, saevitque animis ignobile volgus,</l>
<l n="150">iamque faces et saxa volant&mdash;furor arma ministrat;</l>
<l>tum, pietate gravem ac meritis si forte virum quem</l>
<l>conspexere, silent, arrectisque auribus adstant;</l>
<l>ille regit dictis animos, et pectora mulcet,&mdash;</l>
<l>sic cunctus pelagi cecidit fragor, aequora postquam</l>
<l n="155">prospiciens genitor caeloque invectus aperto</l>
<l>flectit equos, curruque volans dat lora secundo.</l>
<milestone ed="p" n="157" unit="card"/>
<l>Defessi Aeneadae, quae proxima litora, cursu</l>
<l>contendunt petere, et Libyae vertuntur ad oras.</l>
<l>Est in secessu longo locus: insula portum</l>
<l n="160">efficit obiectu laterum, quibus omnis ab alto</l>
<l>frangitur inque sinus scindit sese unda reductos.</l>
<l>Hinc atque hinc vastae rupes geminique minantur</l>
<l>in caelum scopuli, quorum sub vertice late</l>
<l>aequora tuta silent; tum silvis scaena coruscis</l>
<l n="165">desuper horrentique atrum nemus imminet umbra.</l>
<l>Fronte sub adversa scopulis pendentibus antrum,</l>
<l>intus aquae dulces vivoque sedilia saxo,</l>
<l>nympharum domus: hic fessas non vincula navis</l>
<l>ulla tenent, unco non alligat ancora morsu.</l>
<l n="170">Huc septem Aeneas collectis navibus omni</l>
<l>ex numero subit; ac magno telluris amore</l>
<l>egressi optata potiuntur Troes harena,</l>
<l>et sale tabentis artus in litore ponunt.</l>
<l>Ac primum silici scintillam excudit Achates,</l>
<l n="175">succepitque ignem foliis, atque arida circum</l>
<l>nutrimenta dedit, rapuitque in fomite flammam.</l>
<l>Tum Cererem corruptam undis Cerealiaque arma</l>
<l>expediunt fessi rerum, frugesque receptas</l>
<l>et torrere parant flammis et frangere saxo.</l>
<milestone ed="p" n="180" unit="card"/>
<l n="180">Aeneas scopulum interea conscendit, et omnem</l>
<l>prospectum late pelago petit, Anthea si quem</l>
<l>iactatum vento videat Phrygiasque biremis,</l>
<l>aut Capyn, aut celsis in puppibus arma Caici.</l>
<l>Navem in conspectu nullam, tris litore cervos</l>
<l n="185">prospicit errantis; hos tota armenta sequuntur</l>
<l>a tergo, et longum per vallis pascitur agmen.</l>
<l>Constitit hic, arcumque manu celerisque sagittas</l>
<l>corripuit, fidus quae tela gerebat Achates;</l>
<l>ductoresque ipsos primum, capita alta ferentis</l>
<l n="190">cornibus arboreis, sternit, tum volgus, et omnem</l>
<l>miscet agens telis nemora inter frondea turbam;</l>
<l>nec prius absistit, quam septem ingentia victor</l>
<l>corpora fundat humi, et numerum cum navibus aequet.</l>
<l>Hinc portum petit, et socios partitur in omnes.</l>
<l n="195">Vina bonus quae deinde cadis onerarat Acestes</l>
<l>litore Trinacrio dederatque abeuntibus heros,</l>
<l>dividit, et dictis maerentia pectora mulcet:</l>
<milestone ed="p" n="198" unit="card"/>
<l>&ldquo;O socii&mdash;neque enim ignari sumus ante malorum&mdash;</l>
<l>O passi graviora, dabit deus his quoque finem.</l>
<l n="200">Vos et Scyllaeam rabiem penitusque sonantis</l>
<l>accestis scopulos, vos et Cyclopea saxa</l>
<l>experti: revocate animos, maestumque timorem</l>
<l>mittite: forsan et haec olim meminisse iuvabit.</l>
<l>Per varios casus, per tot discrimina rerum</l>
<l n="205">tendimus in Latium; sedes ubi fata quietas</l>
<l>ostendunt; illic fas regna resurgere Troiae.</l>
<l>Durate, et vosmet rebus servate secundis.&rdquo;</l>
<milestone ed="p" n="208" unit="card"/>
<l>Talia voce refert, curisque ingentibus aeger</l>
<l>spem voltu simulat, premit altum corde dolorem.</l>
<l n="210">Illi se praedae accingunt, dapibusque futuris;</l>
<l>tergora deripiunt costis et viscera nudant;</l>
<l>pars in frusta secant veribusque trementia figunt;</l>
<l>litore aena locant alii, flammasque ministrant.</l>
<l>Tum victu revocant vires, fusique per herbam</l>
<l n="215">implentur veteris Bacchi pinguisque ferinae.</l>
<l>Postquam exempta fames epulis mensaeque remotae,</l>
<l>amissos longo socios sermone requirunt,</l>
<l>spemque metumque inter dubii, seu vivere credant,</l>
<l>sive extrema pati nec iam exaudire vocatos.</l>
<l n="220">Praecipue pius Aeneas nunc acris Oronti,</l>
<l>nunc Amyci casum gemit et crudelia secum</l>
<l>fata Lyci, fortemque Gyan, fortemque Cloanthum.</l>
<milestone ed="p" n="223" unit="card"/>
<l>Et iam finis erat, cum Iuppiter aethere summo</l>
<l>despiciens mare velivolum terrasque iacentis</l>
<l n="225">litoraque et latos populos, sic vertice caeli</l>
<l>constitit, et Libyae defixit lumina regnis.</l>
<l>Atque illum talis iactantem pectore curas</l>
<l>tristior et lacrimis oculos suffusa nitentis</l>
<l>adloquitur Venus: &ldquo;O qui res hominumque deumque</l>
<l n="230">aeternis regis imperiis, et fulmine terres,</l>
<l>quid meus Aeneas in te committere tantum,</l>
<l>quid Troes potuere, quibus, tot funera passis,</l>
<l>cunctus ob Italiam terrarum clauditur orbis?</l>
<l>Certe hinc Romanos olim, volventibus annis,</l>
<l n="235">hinc fore ductores, revocato a sanguine Teucri,</l>
<l>qui mare, qui terras omni dicione tenerent,</l>
<l>pollicitus, quae te, genitor, sententia vertit?</l>
<l>Hoc equidem occasum Troiae tristisque ruinas</l>
<l>solabar, fatis contraria fata rependens;</l>
<l n="240">nunc eadem fortuna viros tot casibus actos</l>
<l>insequitur. Quem das finem, rex magne, laborum?</l>
<l>Antenor potuit, mediis elapsus Achivis,</l>
<l>Illyricos penetrare sinus, atque intima tutus</l>
<l>regna Liburnorum, et fontem superare Timavi,</l>
<l n="245">unde per ora novem vasto cum murmure montis</l>
<l>it mare proruptum et pelago premit arva sonanti.</l>
<l>Hic tamen ille urbem Patavi sedesque locavit</l>
<l>Teucrorum, et genti nomen dedit, armaque fixit</l>
<l>Troia; nunc placida compostus pace quiescit:</l>
<l n="250">nos, tua progenies, caeli quibus adnuis arcem,</l>
<l>navibus (infandum!) amissis, unius ob iram</l>
<l>prodimur atque Italis longe disiungimur oris.</l>
<l>Hic pietatis honos? Sic nos in sceptra reponis?&rdquo;</l>
<milestone ed="p" n="254" unit="card"/>
<l>Olli subridens hominum sator atque deorum,</l>
<l n="255">voltu, quo caelum tempestatesque serenat,</l>
<l>oscula libavit natae, dehinc talia fatur:</l>
<l>&ldquo;Parce metu, Cytherea: manent immota tuorum</l>
<l>fata tibi; cernes urbem et promissa Lavini</l>
<l>moenia, sublimemque feres ad sidera caeli</l>
<l n="260">magnanimum Aenean; neque me sententia vertit.</l>
<l>Hic tibi (fabor enim, quando haec te cura remordet,</l>
<l>longius et volvens fatorum arcana movebo)</l>
<l>bellum ingens geret Italia, populosque feroces</l>
<l>contundet, moresque viris et moenia ponet,</l>
<l n="265">tertia dum Latio regnantem viderit aestas,</l>
<l>ternaque transierint Rutulis hiberna subactis.</l>
<l>At puer Ascanius, cui nunc cognomen Iulo</l>
<l>additur,&mdash;Ilus erat, dum res stetit Ilia regno,&mdash;</l>
<l>triginta magnos volvendis mensibus orbis</l>
<l n="270">imperio explebit, regnumque ab sede Lavini</l>
<l>transferet, et longam multa vi muniet Albam.</l>
<milestone ed="p" n="272" unit="card"/>
<l>Hic iam ter centum totos regnabitur annos</l>
<l>gente sub Hectorea, donec regina sacerdos,</l>
<l>Marte gravis, geminam partu dabit Ilia prolem.</l>
<l n="275">Inde lupae fulvo nutricis tegmine laetus</l>
<l>Romulus excipiet gentem, et Mavortia condet</l>
<l>moenia, Romanosque suo de nomine dicet.</l>
<l>His ego nec metas rerum nec tempora pono;</l>
<l>imperium sine fine dedi. Quin aspera Iuno,</l>
<l n="280">quae mare nunc terrasque metu caelumque fatigat,</l>
<l>consilia in melius referet, mecumque fovebit</l>
<l>Romanos rerum dominos gentemque togatam:</l>
<l>sic placitum. Veniet lustris labentibus aetas,</l>
<l>cum domus Assaraci Phthiam clarasque Mycenas</l>
<l n="285">servitio premet, ac victis dominabitur Argis.</l>
<l>Nascetur pulchra Troianus origine Caesar,</l>
<l>imperium oceano, famam qui terminet astris,&mdash;</l>
<l>Iulius, a magno demissum nomen Iulo.</l>
<l>Hunc tu olim caelo, spoliis Orientis onustum,</l>
<l n="290">accipies secura; vocabitur hic quoque votis.</l>
<l>Aspera tum positis mitescent saecula bellis;</l>
<l>cana Fides, et Vesta, Remo cum fratre Quirinus,</l>
<l>iura dabunt; dirae ferro et compagibus artis</l>
<l>claudentur Belli portae; Furor impius intus,</l>
<l n="295">saeva sedens super arma, et centum vinctus aenis</l>
<l>post tergum nodis, fremet horridus ore cruento.&rdquo;</l>
<milestone ed="p" n="297" unit="card"/>
<l>Haec ait, et Maia genitum demittit ab alto,</l>
<l>ut terrae, utque novae pateant Karthaginis arces</l>
<l>hospitio Teucris, ne fati nescia Dido</l>
<l n="300">finibus arceret: volat ille per aera magnum</l>
<l>remigio alarum, ac Libyae citus adstitit oris.</l>
<l>Et iam iussa facit, ponuntque ferocia Poeni</l>
<l>corda volente deo; in primis regina quietum</l>
<l>accipit in Teucros animum mentemque benignam.</l>
<milestone ed="p" n="305" unit="card"/>
<l n="305">At pius Aeneas, per noctem plurima volvens,</l>
<l>ut primum lux alma data est, exire locosque</l>
<l>explorare novos, quas vento accesserit oras,</l>
<l>qui teneant, nam inculta videt, hominesne feraene,</l>
<l>quaerere constituit, sociisque exacta referre</l>
<l n="310">Classem in convexo nemorum sub rupe cavata</l>
<l>arboribus clausam circum atque horrentibus umbris</l>
<l>occulit; ipse uno graditur comitatus Achate,</l>
<l>bina manu lato crispans hastilia ferro.</l>
<l>Cui mater media sese tulit obvia silva,</l>
<l n="315">virginis os habitumque gerens, et virginis arma</l>
<l>Spartanae, vel qualis equos Threissa fatigat</l>
<l>Harpalyce, volucremque fuga praevertitur Hebrum.</l>
<l>Namque umeris de more habilem suspenderat arcum</l>
<l>venatrix, dederatque comam diffundere ventis,</l>
<l n="320">nuda genu, nodoque sinus collecta fluentis.</l>
<l>Ac prior, &ldquo;Heus&rdquo; inquit &ldquo;iuvenes, monstrate mearum</l>
<l>vidistis si quam hic errantem forte sororum,</l>
<l>succinctam pharetra et maculosae tegmine lyncis,</l>
<l>aut spumantis apri cursum clamore prementem.&rdquo;</l>
<milestone ed="p" n="325" unit="card"/>
<l n="325">Sic Venus; et Veneris contra sic filius orsus:</l>
<l>&ldquo;Nulla tuarum audita mihi neque visa sororum&mdash;</l>
<l>O quam te memorem, virgo? Namque haud tibi voltus</l>
<l>mortalis, nec vox hominem sonat: O, dea certe&mdash;</l>
<l>an Phoebi soror? an nympharum sanguinis una?&mdash;</l>
<l n="330">sis felix, nostrumque leves, quaecumque, laborem,</l>
<l>et, quo sub caelo tandem, quibus orbis in oris</l>
<l>iactemur, doceas. Ignari hominumque locorumque</l>
<l>erramus, vento huc vastis et fluctibus acti:</l>
<l>multa tibi ante aras nostra cadet hostia dextra.&rdquo;</l>
<milestone ed="p" n="335" unit="card"/>
<l n="335">Tum Venus: &ldquo;Haud equidem tali me dignor honore;</l>
<l>virginibus Tyriis mos est gestare pharetram,</l>
<l>purpureoque alte suras vincire cothurno.</l>
<l>Punica regna vides, Tyrios et Agenoris urbem;</l>
<l>sed fines Libyci, genus intractabile bello.</l>
<l n="340">Imperium Dido Tyria regit urbe profecta,</l>
<l>germanum fugiens. Longa est iniuria, longae</l>
<l>ambages; sed summa sequar fastigia rerum.</l>
<l>&ldquo;Huic coniunx Sychaeus erat, ditissimus agri</l>
<l>Phoenicum, et magno miserae dilectus amore,</l>
<l n="345">cui pater intactam dederat, primisque iugarat</l>
<l>ominibus. Sed regna Tyri germanus habebat</l>
<l>Pygmalion, scelere ante alios immanior omnes.</l>
<l>Quos inter medius venit furor. Ille Sychaeum</l>
<l>impius ante aras, atque auri caecus amore,</l>
<l n="350">clam ferro incautum superat, securus amorum</l>
<l>germanae; factumque diu celavit, et aegram,</l>
<l>multa malus simulans, vana spe lusit amantem.</l>
<l>Ipsa sed in somnis inhumati venit imago</l>
<l>coniugis, ora modis attollens pallida miris,</l>
<l n="355">crudeles aras traiectaque pectora ferro</l>
<l>nudavit, caecumque domus scelus omne retexit.</l>
<l>Tum celerare fugam patriaque excedere suadet,</l>
<l>auxiliumque viae veteres tellure recludit</l>
<l>thesauros, ignotum argenti pondus et auri.</l>
<l n="360">His commota fugam Dido sociosque parabat:</l>
<l>conveniunt, quibus aut odium crudele tyranni</l>
<l>aut metus acer erat; navis, quae forte paratae,</l>
<l>corripiunt, onerantque auro: portantur avari</l>
<l>Pygmalionis opes pelago; dux femina facti.</l>
<l n="365">Devenere locos, ubi nunc ingentia cernis</l>
<l>moenia surgentemque novae Karthaginis arcem,</l>
<l>mercatique solum, facti de nomine Byrsam,</l>
<l>taurino quantum possent circumdare tergo.</l>
<l>Sed vos qui tandem, quibus aut venistis ab oris,</l>
<l n="370">quove tenetis iter? &ldquo;Quaerenti talibus ille</l>
<l>suspirans, imoque trahens a pectore vocem:</l>
<milestone ed="p" n="372" unit="card"/>
<l>&ldquo;O dea, si prima repetens ab origine pergam,</l>
<l>et vacet annalis nostrorum audire laborum,</l>
<l>ante diem clauso componat Vesper Olympo.</l>
<l n="375">Nos Troia antiqua, si vestras forte per auris</l>
<l>Troiae nomen iit, diversa per aequora vectos</l>
<l>forte sua Libycis tempestas adpulit oris.</l>
<l>Sum pius Aeneas, raptos qui ex hoste Penates</l>
<l>classe veho mecum, fama super aethera notus.</l>
<l n="380">Italiam quaero patriam et genus ab Iove summo.</l>
<l>Bis denis Phrygium conscendi navibus aequor,</l>
<l>matre dea monstrante viam, data fata secutus;</l>
<l>vix septem convolsae undis Euroque supersunt.</l>
<l>Ipse ignotus, egens, Libyae deserta peragro,</l>
<l n="385">Europa atque Asia pulsus.&rdquo; Nec plura querentem</l>
<l>passa Venus medio sic interfata dolore est:</l>
<milestone ed="p" n="387" unit="card"/>
<l>&ldquo;Quisquis es, haud, credo, invisus caelestibus auras</l>
<l>vitalis carpis, Tyriam qui adveneris urbem.</l>
<l>Perge modo, atque hinc te reginae ad limina perfer,</l>
<l n="390">Namque tibi reduces socios classemque relatam</l>
<l>nuntio, et in tutum versis aquilonibus actam,</l>
<l>ni frustra augurium vani docuere parentes.</l>
<l>Aspice bis senos laetantis agmine cycnos,</l>
<l>aetheria quos lapsa plaga Iovis ales aperto</l>
<l n="395">turbabat caelo; nunc terras ordine longo</l>
<l>aut capere, aut captas iam despectare videntur:</l>
<l>ut reduces illi ludunt stridentibus alis,</l>
<l>et coetu cinxere polum, cantusque dedere,</l>
<l>haud aliter puppesque tuae pubesque tuorum</l>
<l n="400">aut portum tenet aut pleno subit ostia velo.</l>
<l>Perge modo, et, qua te ducit via, dirige gressum.&rdquo;</l>
<milestone ed="p" n="402" unit="card"/>
<l>Dixit, et avertens rosea cervice refulsit,</l>
<l>ambrosiaeque comae divinum vertice odorem</l>
<l>spiravere, pedes vestis defluxit ad imos,</l>
<l n="405">et vera incessu patuit dea. Ille ubi matrem</l>
<l>adgnovit, tali fugientem est voce secutus:</l>
<l>&ldquo;Quid natum totiens, crudelis tu quoque, falsis</l>
<l>ludis imaginibus? Cur dextrae iungere dextram</l>
<l>non datur, ac veras audire et reddere voces?&rdquo;</l>
<l n="410">Talibus incusat, gressumque ad moenia tendit:</l>
<l>at Venus obscuro gradientes aere saepsit,</l>
<l>et multo nebulae circum dea fudit amictu,</l>
<l>cernere ne quis eos, neu quis contingere posset,</l>
<l>molirive moram, aut veniendi poscere causas.</l>
<l n="415">Ipsa Paphum sublimis abit, sedesque revisit</l>
<l>laeta suas, ubi templum illi, centumque Sabaeo</l>
<l>ture calent arae, sertisque recentibus halant.</l>
<milestone ed="p" n="418" unit="card"/>
<l>Corripuere viam interea, qua semita monstrat.</l>
<l>Iamque ascendebant collem, qui plurimus urbi</l>
<l n="420">imminet, adversasque adspectat desuper arces.</l>
<l>Miratur molem Aeneas, magalia quondam,</l>
<l>miratur portas strepitumque et strata viarum.</l>
<l>Instant ardentes Tyrii pars ducere muros,</l>
<l>molirique arcem et manibus subvolvere saxa,</l>
<l n="425">pars optare locum tecto et concludere sulco.</l>
<l>[Iura magistratusque legunt sanctumque senatum;]</l>
<l>hic portus alii effodiunt; hic alta theatris</l>
<l>fundamenta locant alii, immanisque columnas</l>
<l>rupibus excidunt, scaenis decora alta futuris.</l>
<l n="430">Qualis apes aestate nova per florea rura</l>
<l>exercet sub sole labor, cum gentis adultos</l>
<l>educunt fetus, aut cum liquentia mella</l>
<l>stipant et dulci distendunt nectare cellas,</l>
<l>aut onera accipiunt venientum, aut agmine facto</l>
<l n="435">ignavom fucos pecus a praesepibus arcent:</l>
<l>fervet opus, redolentque thymo fragrantia mella.</l>
<l>&ldquo;O fortunati, quorum iam moenia surgunt!&rdquo;</l>
<l>Aeneas ait, et fastigia suspicit urbis.</l>
<l>Infert se saeptus nebula, mirabile dictu,</l>
<l n="440">per medios, miscetque viris, neque cernitur ulli.</l>
<milestone ed="p" n="441" unit="card"/>
<l>Lucus in urbe fuit media, laetissimus umbra,</l>
<l>quo primum iactati undis et turbine Poeni</l>
<l>effodere loco signum, quod regia Iuno</l>
<l>monstrarat, caput acris equi; sic nam fore bello</l>
<l n="445">egregiam et facilem victu per saecula gentem.</l>
<l>Hic templum Iunoni ingens Sidonia Dido</l>
<l>condebat, donis opulentum et numine divae,</l>
<l>aerea cui gradibus surgebant limina, nexaeque</l>
<l>aere trabes, foribus cardo stridebat aenis.</l>
<l n="450">Hoc primum in luco nova res oblata timorem</l>
<l>leniit, hic primum Aeneas sperare salutem</l>
<l>ausus, et adflictis melius confidere rebus.</l>
<l>Namque sub ingenti lustrat dum singula templo,</l>
<l>reginam opperiens, dum, quae fortuna sit urbi,</l>
<l n="455">artificumque manus inter se operumque laborem</l>
<l>miratur, videt Iliacas ex ordine pugnas,</l>
<l>bellaque iam fama totum volgata per orbem,</l>
<l>Atridas, Priamumque, et saevum ambobus Achillem.</l>
<l>Constitit, et lacrimans, &ldquo;Quis iam locus&rdquo; inquit &ldquo;Achate,</l>
<l n="460">quae regio in terris nostri non plena laboris?</l>
<l>En Priamus! Sunt hic etiam sua praemia laudi;</l>
<l>sunt lacrimae rerum et mentem mortalia tangunt.</l>
<l>Solve metus; feret haec aliquam tibi fama salutem.&rdquo;</l>
<milestone ed="p" n="464" unit="card"/>
<l>Sic ait, atque animum pictura pascit inani,</l>
<l n="465">multa gemens, largoque umectat flumine voltum.</l>
<l>Namque videbat, uti bellantes Pergama circum</l>
<l>hac fugerent Graii, premeret Troiana iuventus,</l>
<l>hac Phryges, instaret curru cristatus Achilles.</l>
<l>Nec procul hinc Rhesi niveis tentoria velis</l>
<l n="470">adgnoscit lacrimans, primo quae prodita somno</l>
<l>Tydides multa vastabat caede cruentus,</l>
<l>ardentisque avertit equos in castra, prius quam</l>
<l>pabula gustassent Troiae Xanthumque bibissent.</l>
<l>Parte alia fugiens amissis Troilus armis,</l>
<l n="475">infelix puer atque impar congressus Achilli,</l>
<l>fertur equis, curruque haeret resupinus inani,</l>
<l>lora tenens tamen; huic cervixque comaeque trahuntur</l>
<l>per terram, et versa pulvis inscribitur hasta.</l>
<l>Interea ad templum non aequae Palladis ibant</l>
<l n="480">crinibus Iliades passis peplumque ferebant,</l>
<l>suppliciter tristes et tunsae pectora palmis;</l>
<l>diva solo fixos oculos aversa tenebat.</l>
<l>Ter circum Iliacos raptaverat Hectora muros,</l>
<l>exanimumque auro corpus vendebat Achilles.</l>
<l n="485">Tum vero ingentem gemitum dat pectore ab imo,</l>
<l>ut spolia, ut currus, utque ipsum corpus amici,</l>
<l>tendentemque manus Priamum conspexit inermis.</l>
<l>Se quoque principibus permixtum adgnovit Achivis,</l>
<l>Eoasque acies et nigri Memnonis arma.</l>
<l n="490">Ducit Amazonidum lunatis agmina peltis</l>
<l>Penthesilea furens, mediisque in milibus ardet,</l>
<l>aurea subnectens exsertae cingula mammae,</l>
<l>bellatrix, audetque viris concurrere virgo.</l>
<milestone ed="p" n="494" unit="card"/>
<l>Haec dum Dardanio Aeneae miranda videntur,</l>
<l n="495">dum stupet, obtutuque haeret defixus in uno,</l>
<l>regina ad templum, forma pulcherrima Dido,</l>
<l>incessit magna iuvenum stipante caterva.</l>
<l>Qualis in Eurotae ripis aut per iuga Cynthi</l>
<l>exercet Diana choros, quam mille secutae</l>
<l n="500">hinc atque hinc glomerantur oreades; illa pharetram</l>
<l>fert umero, gradiensque deas supereminet omnis:</l>
<l>Latonae tacitum pertemptant gaudia pectus:</l>
<l>talis erat Dido, talem se laeta ferebat</l>
<l>per medios, instans operi regnisque futuris.</l>
<l n="505">Tum foribus divae, media testudine templi,</l>
<l>saepta armis, solioque alte subnixa resedit.</l>
<l>Iura dabat legesque viris, operumque laborem</l>
<l>partibus aequabat iustis, aut sorte trahebat:</l>
<l>cum subito Aeneas concursu accedere magno</l>
<l n="510">Anthea Sergestumque videt fortemque Cloanthum,</l>
<l>Teucrorumque alios, ater quos aequore turbo</l>
<l>dispulerat penitusque alias avexerat oras.</l>
<l>Obstipuit simul ipse simul perculsus Achates</l>
<l>laetitiaque metuque; avidi coniungere dextras</l>
<l n="515">ardebant; sed res animos incognita turbat.</l>
<l>Dissimulant, et nube cava speculantur amicti,</l>
<l>quae fortuna viris, classem quo litore linquant,</l>
<l>quid veniant; cunctis nam lecti navibus ibant,</l>
<l>orantes veniam, et templum clamore petebant.</l>
<milestone ed="p" n="520" unit="card"/>
<l n="520">Postquam introgressi et coram data copia fandi,</l>
<l>maxumus Ilioneus placido sic pectore coepit:</l>
<l>&ldquo;O Regina, novam cui condere Iuppiter urbem</l>
<l>iustitiaque dedit gentis frenare superbas,</l>
<l>Troes te miseri, ventis maria omnia vecti,</l>
<l n="525">oramus, prohibe infandos a navibus ignis,</l>
<l>parce pio generi, et propius res aspice nostras.</l>
<l>Non nos aut ferro Libycos populare Penatis</l>
<l>venimus, aut raptas ad litora vertere praedas;</l>
<l>non ea vis animo, nec tanta superbia victis.</l>
<l n="530">Est locus, Hesperiam Grai cognomine dicunt,</l>
<l>terra antiqua, potens armis atque ubere glaebae;</l>
<l>Oenotri coluere viri; nunc fama minores</l>
<l>Italiam dixisse ducis de nomine gentem.</l>
<l part="Y">Hic cursus fuit:</l>
<l n="535">cum subito adsurgens fluctu nimbosus Orion</l>
<l>in vada caeca tulit, penitusque procacibus austris</l>
<l>perque undas, superante salo, perque invia saxa</l>
<l>dispulit; huc pauci vestris adnavimus oris.</l>
<l>Quod genus hoc hominum?  Quaeve hunc tam barbara morem</l>
<l n="540">permittit patria? Hospitio prohibemur harenae;</l>
<l>bella cient, primaque vetant consistere terra.</l>
<l>Si genus humanum et mortalia temnitis arma</l>
<l>at sperate deos memores fandi atque nefandi.</l>
<milestone ed="p" n="544" unit="card"/>
<l>&ldquo;Rex erat Aeneas nobis, quo iustior alter,</l>
<l n="545">nec pietate fuit, nec bello maior et armis.</l>
<l>Quem si fata virum servant, si vescitur aura</l>
<l>aetheria, neque adhuc crudelibus occubat umbris,</l>
<l>non metus; officio nec te certasse priorem</l>
<l>paeniteat. Sunt et Siculis regionibus urbes</l>
<l n="550">arvaque, Troianoque a sanguine clarus Acestes.</l>
<l>Quassatam ventis liceat subducere classem,</l>
<l>et silvis aptare trabes et stringere remos:</l>
<l>si datur Italiam, sociis et rege recepto,</l>
<l>tendere, ut Italiam laeti Latiumque petamus;</l>
<l n="555">sin absumpta salus, et te, pater optume Teucrum,</l>
<l>pontus habet Lybiae, nec spes iam restat Iuli,</l>
<l>at freta Sicaniae saltem sedesque paratas,</l>
<l>unde huc advecti, regemque petamus Acesten.&rdquo;</l>
<l>Talibus Ilioneus; cuncti simul ore fremebant</l>
<l part="Y" n="560">Dardanidae.</l>
<milestone ed="p" n="561" unit="card"/>
<l>Tum breviter Dido, voltum demissa, profatur:</l>
<l>&ldquo;Solvite corde metum, Teucri, secludite curas.</l>
<l>Res dura et regni novitas me talia cogunt</l>
<l>moliri, et late finis custode tueri.</l>
<l n="565">Quis genus Aeneadum, quis Troiae nesciat urbem,</l>
<l>virtutesque virosque, aut tanti incendia belli?</l>
<l>Non obtusa adeo gestamus pectora Poeni,</l>
<l>nec tam aversus equos Tyria Sol iungit ab urbe.</l>
<l>Seu vos Hesperiam magnam Saturniaque arva,</l>
<l n="570">sive Erycis finis regemque optatis Acesten,</l>
<l>auxilio tutos dimittam, opibusque iuvabo.</l>
<l>Voltis et his mecum pariter considere regnis;</l>
<l>urbem quam statuo vestra est, subducite navis;</l>
<l>Tros Tyriusque mihi nullo discrimine agetur.</l>
<l n="575">Atque utinam rex ipse Noto compulsus eodem</l>
<l>adforet Aeneas! Equidem per litora certos</l>
<l>dimittam et Libyae lustrare extrema iubebo,</l>
<l>si quibus eiectus silvis aut urbibus errat.&rdquo;</l>
<milestone ed="p" n="579" unit="card"/>
<l>His animum arrecti dictis et fortis Achates</l>
<l n="580">et pater Aeneas iamdudum erumpere nubem</l>
<l>ardebant. Prior Aenean compellat Achates:</l>
<l>&ldquo;Nate dea, quae nunc animo sententia surgit?</l>
<l>omnia tuta vides, classem sociosque receptos.</l>
<l>Unus abest, medio in fluctu quem vidimus ipsi</l>
<l n="585">submersum; dictis respondent cetera matris.&rdquo;</l>
<l>Vix ea fatus erat, cum circumfusa repente</l>
<l>scindit se nubes et in aethera purgat apertum.</l>
<l>Restitit Aeneas claraque in luce refulsit,</l>
<l>os umerosque deo similis; namque ipsa decoram</l>
<l n="590">caesariem nato genetrix lumenque iuventae</l>
<l>purpureum et laetos oculis adflarat honores:</l>
<l>quale manus addunt ebori decus, aut ubi flavo</l>
<l>argentum Pariusve lapis circumdatur auro.</l>
<l>Tum sic reginam adloquitur, cunctisque repente</l>
<l n="595">improvisus ait: &ldquo;Coram, quem quaeritis, adsum,</l>
<l>Troius Aeneas, Lybicis ereptus ab undis.</l>
<l>O sola infandos Troiae miserata labores,</l>
<l>quae nos, reliquias Danaum, terraeque marisque</l>
<l>omnibus exhaustos iam casibus, omnium egenos,</l>
<l n="600">urbe, domo, socias, grates persolvere dignas</l>
<l>non opis est nostrae, Dido, nec quicquid ubique est</l>
<l>gentis Dardaniae, magnum quae sparsa per orbem.</l>
<l>Di tibi, si qua pios respectant numina, si quid</l>
<l>usquam iustitia est et mens sibi conscia recti,</l>
<l n="605">praemia digna ferant. Quae te tam laeta tulerunt</l>
<l>saecula? Qui tanti talem genuere parentes?</l>
<l>In freta dum fluvii current, dum montibus umbrae</l>
<l>lustrabunt convexa, polus dum sidera pascet,</l>
<l>semper honos nomenque tuum laudesque manebunt,</l>
<l n="610">quae me cumque vocant terrae.&rdquo; Sic fatus, amicum</l>
<l>Ilionea petit dextra, laevaque Serestum,</l>
<l>post alios, fortemque Gyan fortemque Cloanthum.</l>
<milestone ed="p" n="613" unit="card"/>
<l>Obstipuit primo aspectu Sidonia Dido,</l>
<l>casu deinde viri tanto, et sic ore locuta est:</l>
<l n="615">&ldquo;Quis te, nate dea, per tanta pericula casus</l>
<l>insequitur? Quae vis immanibus applicat oris?</l>
<l>Tune ille Aeneas, quem Dardanio Anchisae</l>
<l>alma Venus Phrygii genuit Simoentis ad undam?</l>
<l>Atque equidem Teucrum memini Sidona venire</l>
<l n="620">finibus expulsum patriis, nova regna petentem</l>
<l>auxilio Beli; genitor tum Belus opimam</l>
<l>vastabat Cyprum, et victor dicione tenebat.</l>
<l>Tempore iam ex illo casus mihi cognitus urbis</l>
<l>Troianae nomenque tuum regesque Pelasgi.</l>
<l n="625">Ipse hostis Teucros insigni laude ferebat,</l>
<l>seque ortum antiqua Teucrorum ab stirpe volebat.</l>
<l>Quare agite, O tectis, iuvenes, succedite nostris.</l>
<l>Me quoque per multos similis fortuna labores</l>
<l>iactatam hac demum voluit consistere terra.</l>
<l n="630">Non ignara mali, miseris succurrere disco.&rdquo;</l>
<l>Sic memorat; simul Aenean in regia ducit</l>
<l>tecta, simul divom templis indicit honorem.</l>
<l>Nec minus interea sociis ad litora mittit</l>
<l>viginti tauros, magnorum horrentia centum</l>
<l n="635">terga suum, pinguis centum cum matribus agnos,</l>
<l part="Y">munera laetitiamque dii.</l>
<l>At domus interior regali splendida luxu</l>
<l>instruitur, mediisque parant convivia tectis:</l>
<l>arte laboratae vestes ostroque superbo,</l>
<l n="640">ingens argentum mensis, caelataque in auro</l>
<l>fortia facta patrum, series longissima rerum</l>
<l>per tot ducta viros antiqua ab origine gentis.</l>
<milestone ed="p" n="643" unit="card"/>
<l>Aeneas (neque enim patrius consistere mentem</l>
<l>passus amor) rapidum ad navis praemittit Achaten,</l>
<l n="645">Ascanio ferat haec, ipsumque ad moenia ducat;</l>
<l>omnis in Ascanio cari stat cura parentis.</l>
<l>Munera praeterea, Iliacis erepta ruinis,</l>
<l>ferre iubet, pallam signis auroque rigentem,</l>
<l>et circumtextum croceo velamen acantho,</l>
<l n="650">ornatus Argivae Helenae, quos illa Mycenis,</l>
<l>Pergama cum peteret inconcessosque hymenaeos,</l>
<l>extulerat, matris Ledae mirabile donum:</l>
<l>praeterea sceptrum, Ilione quod gesserat olim,</l>
<l>maxima natarum Priami, colloque monile</l>
<l n="655">bacatum, et duplicem gemmis auroque coronam.</l>
<l>Haec celerans ita ad naves tendebat Achates.</l>
<milestone ed="p" n="657" unit="card"/>
<l>At Cytherea novas artes, nova pectore versat</l>
<l>Consilia, ut faciem mutatus et ora Cupido</l>
<l>pro dulci Ascanio veniat, donisque furentem</l>
<l n="660">incendat reginam, atque ossibus implicet ignem;</l>
<l>quippe domum timet ambiguam Tyriosque bilinguis;</l>
<l>urit atrox Iuno, et sub noctem cura recursat.</l>
<l>Ergo his aligerum dictis adfatur Amorem:</l>
<l>&ldquo;Nate, meae vires, mea magna potentia solus,</l>
<l n="665">nate, patris summi qui tela Typhoia temnis,</l>
<l>ad te confugio et supplex tua numina posco.</l>
<l>Frater ut Aeneas pelago tuus omnia circum</l>
<l>litora iactetur odiis Iunonis iniquae,</l>
<l>nota tibi, et nostro doluisti saepe dolore.</l>
<l n="670">Hunc Phoenissa tenet Dido blandisque moratur</l>
<l>vocibus; et vereor, quo se Iunonia vertant</l>
<l>hospitia; haud tanto cessabit cardine rerum.</l>
<l>Quocirca capere ante dolis et cingere flamma</l>
<l>reginam meditor, ne quo se numine mutet,</l>
<l n="675">sed magno Aeneae mecum teneatur amore.</l>
<l>Qua facere id possis, nostram nunc accipe mentem.</l>
<l>Regius accitu cari genitoris ad urbem</l>
<l>Sidoniam puer ire parat, mea maxima cura,</l>
<l>dona ferens, pelago et flammis restantia Troiae:</l>
<l n="680">hunc ego sopitum somno super alta Cythera</l>
<l>aut super Idalium sacrata sede recondam,</l>
<l>ne qua scire dolos mediusve occurrere possit.</l>
<l>Tu faciem illius noctem non amplius unam</l>
<l>falle dolo, et notos pueri puer indue voltus,</l>
<l n="685">ut, cum te gremio accipiet laetissima Dido</l>
<l>regalis inter mensas laticemque Lyaeum,</l>
<l>cum dabit amplexus atque oscula dulcia figet,</l>
<l>occultum inspires ignem fallasque veneno.&rdquo;</l>
<l>Paret Amor dictis carae genetricis, et alas</l>
<l n="690">exuit, et gressu gaudens incedit Iuli.</l>
<l>At Venus Ascanio placidam per membra quietem</l>
<l>inrigat, et fotum gremio dea tollit in altos</l>
<l>Idaliae lucos, ubi mollis amaracus illum</l>
<l>floribus et dulci adspirans complectitur umbra.</l>
<milestone ed="p" n="695" unit="card"/>
<l n="695">Iamque ibat dicto parens et dona Cupido</l>
<l>regia portabat Tyriis, duce laetus Achate.</l>
<l>Cum venit, aulaeis iam se regina superbis</l>
<l>aurea composuit sponda mediamque locavit.</l>
<l>Iam pater Aeneas et iam Troiana iuventus</l>
<l n="700">conveniunt, stratoque super discumbitur ostro.</l>
<l>Dant famuli manibus lymphas, Cereremque canistris</l>
<l>expediunt, tonsisque ferunt mantelia villis.</l>
<l>Quinquaginta intus famulae, quibus ordine longam</l>
<l>cura penum struere, et flammis adolere Penatis;</l>
<l n="705">centum aliae totidemque pares aetate ministri,</l>
<l>qui dapibus mensas onerent et pocula ponant.</l>
<l>Nec non et Tyrii per limina laeta frequentes</l>
<l>convenere, toris iussi discumbere pictis.</l>
<l>Mirantur dona Aeneae, mirantur Iulum</l>
<l n="710">flagrantisque dei voltus simulataque verba,</l>
<l>[pallamque et pictum croceo velamen acantho.]</l>
<l>Praecipue infelix, pesti devota futurae,</l>
<l>expleri mentem nequit ardescitque tuendo</l>
<l>Phoenissa, et pariter puero donisque movetur.</l>
<l n="715">Ille ubi complexu Aeneae colloque pependit</l>
<l>et magnum falsi implevit genitoris amorem,</l>
<l>reginam petit haec oculis, haec pectore toto</l>
<l>haeret et interdum gremio fovet, inscia Dido,</l>
<l>insidat quantus miserae deus; at memor ille</l>
<l n="720">matris Acidaliae paulatim abolere Sychaeum</l>
<l>incipit, et vivo temptat praevertere amore</l>
<l>iam pridem resides animos desuetaque corda.</l>
<milestone ed="p" n="723" unit="card"/>
<l>Postquam prima quies epulis, mensaeque remotae,</l>
<l>crateras magnos statuunt et vina coronant.</l>
<l n="725">Fit strepitus tectis, vocemque per ampla volutant</l>
<l>atria; dependent lychni laquearibus aureis</l>
<l>incensi, et noctem flammis funalia vincunt.</l>
<l>Hic regina gravem gemmis auroque poposcit</l>
<l>implevitque mero pateram, quam Belus et omnes</l>
<l n="730">a Belo soliti; tum facta silentia tectis:</l>
<l>&ldquo;Iuppiter, hospitibus nam te dare iura loquuntur,</l>
<l>hunc laetum Tyriisque diem Troiaque profectis</l>
<l>esse velis, nostrosque huius meminisse minores.</l>
<l>Adsit laetitiae Bacchus dator, et bona Iuno;</l>
<l n="735">et vos, O, coetum, Tyrii, celebrate faventes.&rdquo;</l>
<l>Dixit, et in mensam laticum libavit honorem,</l>
<l>primaque, libato, summo tenus attigit ore,</l>
<l>tum Bitiae dedit increpitans; ille impiger hausit</l>
<l>spumantem pateram, et pleno se proluit auro</l>
<l n="740">post alii proceres. Cithara crinitus Iopas</l>
<l>personat aurata, docuit quem maximus Atlas.</l>
<l>Hic canit errantem lunam solisque labores;</l>
<l>unde hominum genus et pecudes; unde imber et ignes;</l>
<l>Arcturum pluviasque Hyadas geminosque Triones;</l>
<l n="745">quid tantum Oceano properent se tinguere soles</l>
<l>hiberni, vel quae tardis mora noctibus obstet.</l>
<l>Ingeminant plausu Tyrii, Troesque sequuntur.</l>
<l>Nec non et vario noctem sermone trahebat</l>
<l>infelix Dido, longumque bibebat amorem,</l>
<l n="750">multa super Priamo rogitans, super Hectore multa;</l>
<l>nunc quibus Aurorae venisset filius armis,</l>
<l>nunc quales Diomedis equi, nunc quantus Achilles.</l>
<l>&ldquo;Immo age, et a prima dic, hospes, origine nobis</l>
<l>insidias,&rdquo; inquit, &ldquo;Danaum, casusque tuorum,</l>
<l n="755">erroresque tuos; nam te iam septima portat</l>
<l>omnibus errantem terris et fluctibus aestas.&rdquo;</l></div1>
<div1 type="Book" n="2">
<milestone ed="p" n="1" unit="card"/>
<l>Conticuere omnes, intentique ora tenebant.</l>
<l>Inde toro pater Aeneas sic orsus ab alto:</l>
<l>Infandum, regina, iubes renovare dolorem,</l>
<l>Troianas ut opes et lamentabile regnum</l>
<l n="5">eruerint Danai; quaeque ipse miserrima vidi,</l>
<l>et quorum pars magna fui.  Quis talia fando</l>
<l>Myrmidonum Dolopumve aut duri miles Ulixi</l>
<l>temperet a lacrimis?  Et iam nox umida caelo</l>
<l>praecipitat, suadentque cadentia sidera somnos.</l>
<l n="10">Sed si tantus amor casus cognoscere nostros</l>
<l>et breviter Troiae supremum audire laborem,</l>
<l>quamquam animus meminisse horret, luctuque refugit,</l>
<l>incipiam.<milestone ed="P" unit="para"/>Fracti bello fatisque repulsi</l>
<l>ductores Danaum, tot iam labentibus annis,</l>
<l n="15">instar montis equum divina Palladis arte</l>
<l>aedificant, sectaque intexunt abiete costas:</l>
<l>votum pro reditu simulant; ea fama vagatur.</l>
<l>Huc delecta virum sortiti corpora furtim</l>
<l>includunt caeco lateri, penitusque cavernas</l>
<l n="20">ingentis uterumque armato milite complent.</l>
<milestone ed="p" n="21" unit="card"/>
<l>Est in conspectu Tenedos, notissima fama</l>
<l>insula, dives opum, Priami dum regna manebant,</l>
<l>nunc tantum sinus et statio male fida carinis:</l>
<l>huc se provecti deserto in litore condunt.</l>
<l n="25">Nos abiisse rati et vento petiisse Mycenas:</l>
<l>ergo omnis longo solvit se Teucria luctu;</l>
<l>panduntur portae; iuvat ire et Dorica castra</l>
<l>desertosque videre locos litusque relictum.</l>
<l>Hic Dolopum manus, hic saevus tendebat Achilles;</l>
<l n="30">classibus hic locus; hic acie certare solebant.</l>
<l>Pars stupet innuptae donum exitiale Minervae,</l>
<l>et molem mirantur equi; primusque Thymoetes</l>
<l>duci intra muros hortatur et arce locari,</l>
<l>sive dolo, seu iam Troiae sic fata ferebant.</l>
<l n="35">At Capys, et quorum melior sententia menti,</l>
<l>aut pelago Danaum insidias suspectaque dona</l>
<l>praecipitare iubent, subiectisque urere flammis,</l>
<l>aut terebrare cavas uteri et temptare latebras.</l>
<l>Scinditur incertum studia in contraria volgus.</l>
<milestone ed="p" n="40" unit="card"/>
<l n="40">Primus ibi ante omnis, magna comitante caterva,</l>
<l>Laoco&ouml;n ardens summa decurrit ab arce,</l>
<l>et procul: &ldquo;O miseri, quae tanta insania, cives?</l>
<l>Creditis avectos hostis?  Aut ulla putatis</l>
<l>dona carere dolis Danaum?  Sic notus Ulixes?</l>
<l n="45">aut hoc inclusi ligno occultantur Achivi,</l>
<l>aut haec in nostros fabricata est machina muros</l>
<l>inspectura domos venturaque desuper urbi,</l>
<l>aut aliquis latet error; equo ne credite, Teucri.</l>
<l>Quicquid id est, timeo Danaos et dona ferentis.&rdquo;</l>
<l n="50">Sic fatus, validis ingentem viribus hastam</l>
<l>in latus inque feri curvam compagibus alvum</l>
<l>contorsit: stetit illa tremens, uteroque recusso</l>
<l>insonuere cavae gemitumque dedere cavernae.</l>
<l>Et, si fata deum, si mens non laeva fuisset,</l>
<l n="55">impulerat ferro Argolicas foedare latebras,</l>
<l>Troiaque, nunc stares, Priamique arx alta, maneres.</l>
<milestone ed="p" n="57" unit="card"/>
<l>Ecce, manus iuvenem interea post terga revinctum</l>
<l>pastores magno ad regem clamore trahebant</l>
<l>Dardanidae, qui se ignotum venientibus ultro,</l>
<l n="60">hoc ipsum ut strueret Troiamque aperiret Achivis,</l>
<l>obtulerat, fidens animi atque in utrumque paratus,</l>
<l>seu versare dolos, seu certae occumbere morti.</l>
<l>Undique visendi studio Troiana iuventus</l>
<l>circumfusa ruit, certantque inludere capto.</l>
<l n="65">Accipe nunc Danaum insidias, et crimine ab uno</l>
<l part="Y">disce omnes.</l>
<l>Namque ut conspectu in medio turbatus, inermis</l>
<l>constitit atque oculis Phrygia agmina circumspexit:</l>
<l>&ldquo;Heu, quae nunc tellus&rdquo; inquit &ldquo;quae me aequora possunt</l>
<l n="70">accipere?  Aut quid iam misero mihi denique restat,</l>
<l>cui neque apud Danaos usquam locus, et super ipsi</l>
<l>Dardanidae infensi poenas cum sanguine poscunt?&rdquo;</l>
<l>Quo gemitu conversi animi, compressus et omnis</l>
<l>impetus.  Hortamur fari; quo sanguine cretus,</l>
<l n="75">quidve ferat, memoret, quae sit fiducia capto.</l>
<l>[Ille haec, deposita tandem formidine, fatur:]</l>
<milestone ed="p" n="77" unit="card"/>
<l>&ldquo;Cuncta equidem tibi, Rex, fuerit quodcumque, fatebor</l>
<l>vera, inquit; neque me Argolica de gente negabo:</l>
<l>hoc primum; nec, si miserum Fortuna Sinonem</l>
<l n="80">finxit, vanum etiam mendacemque improba finget.</l>
<l>Fando aliquod si forte tuas pervenit ad auris</l>
<l>Belidae nomen Palamedis et incluta fama</l>
<l>gloria, quem falsa sub proditione Pelasgi</l>
<l>insontem infando indicio, quia bella vetabat,</l>
<l n="85">demisere neci, nunc cassum lumine lugent.</l>
<l>Illi me comitem et consanguinitate propinquum</l>
<l>pauper in arma pater primis huc misit ab annis,</l>
<l>dum stabat regno incolumis regumque vigebat</l>
<l>consiliis, et nos aliquod nomenque decusque</l>
<l n="90">gessimus.  Invidia postquam pellacis Ulixi&mdash;</l>
<l>haud ignota loquor&mdash;superis concessit ab oris,</l>
<l>adflictus vitam in tenebris luctuque trahebam,</l>
<l>et casum insontis mecum indignabar amici.</l>
<l>Nec tacui demens, et me, fors si qua tulisset,</l>
<l n="95">si patrios umquam remeassem victor ad Argos,</l>
<l>promisi ultorem, et verbis odia aspera movi.</l>
<l>Hinc mihi prima mali labes, hinc semper Ulixes</l>
<l>criminibus terrere novis, hinc spargere voces</l>
<l>in volgum ambiguas, et quaerere conscius arma.</l>
<l n="100">Nec requievit enim, donec, Calchante ministro&mdash;</l>
<l>sed quid ego haec autem nequiquam ingrata revolvo?</l>
<l>Quidve moror, si omnis uno ordine habetis Achivos,</l>
<l>idque audire sat est?  Iamdudum sumite poenas,</l>
<l>hoc Ithacus velit, et magno mercentur Atridae.&rdquo;</l>
<milestone ed="p" n="105" unit="card"/>
<l n="105">Tum vero ardemus scitari et quaerere causas,</l>
<l>ignari scelerum tantorum artisque Pelasgae.</l>
<l>Prosequitur pavitans, et ficto pectore fatur:</l>
<l>&ldquo;Saepe fugam Danai Troia cupiere relicta</l>
<l>moliri, et longo fessi discedere bello;</l>
<l n="110">fecissentque utinam!  Saepe illos aspera ponti</l>
<l>interclusit hiemps, et terruit Auster euntis.</l>
<l>Praecipue, cum iam hic trabibus contextus acernis</l>
<l>staret equus, toto sonuerunt aethere nimbi.</l>
<l>Suspensi Eurypylum scitantem oracula Phoebi</l>
<l n="115">mittimus, isque adytis haec tristia dicta reportat:</l>
<l>&ldquo;Sanguine placastis ventos et virgine caesa,</l>
<l>cum primum Iliacas, Danai, venistis ad oras;</l>
<l>sanguine quaerendi reditus, animaque litandum</l>
<l>Argolica.&rdquo; Volgi quae vox ut venit ad auris,</l>
<l n="120">obstipuere animi, gelidusque per ima cucurrit</l>
<l>ossa tremor, cui fata parent, quem poscat Apollo.</l>
<l>&ldquo;Hic Ithacus vatem magno Calchanta tumultu</l>
<l>protrahit in medios; quae sint ea numina divom,</l>
<l>flagitat; et mihi iam multi crudele canebant</l>
<l n="125">artificis scelus, et taciti ventura videbant.</l>
<l>Bis quinos silet ille dies, tectusque recusat</l>
<l>prodere voce sua quemquam aut opponere morti.</l>
<l>Vix tandem, magnis Ithaci clamoribus actus,</l>
<l>composito rumpit vocem, et me destinat arae.</l>
<l n="130">Adsensere omnes, et, quae sibi quisque timebat,</l>
<l>unius in miseri exitium conversa tulere.</l>
<l>Iamque dies infanda aderat; mihi sacra parari,</l>
<l>et salsae fruges, et circum tempora vittae:</l>
<l>eripui, fateor, leto me, et vincula rupi,</l>
<l n="135">limosoque lacu per noctem obscurus in ulva</l>
<l>delitui, dum vela darent, si forte dedissent.</l>
<l>Nec mihi iam patriam antiquam spes ulla videndi,</l>
<l>nec dulcis natos exoptatumque parentem;</l>
<l>quos illi fors et poenas ob nostra reposcent</l>
<l n="140">effugia, et culpam hanc miserorum morte piabunt.</l>
<l>Quod te per superos et conscia numina veri,</l>
<l>per si qua est quae restet adhuc mortalibus usquam</l>
<l>intemerata fides, oro, miserere laborum</l>
<l>tantorum, miserere animi non digna ferentis.&rdquo;</l>
<milestone ed="p" n="145" unit="card"/>
<l n="145">His lacrimis vitam damus, et miserescimus ultro.</l>
<l>Ipse viro primus manicas atque arta levari</l>
<l>vincla iubet Priamus, dictisque ita fatur amicis:</l>
<l>&ldquo;Quisquis es, amissos hinc iam obliviscere Graios;</l>
<l>noster eris, mihique haec edissere vera roganti:</l>
<l n="150">Quo molem hanc immanis equi statuere?  Quis auctor?</l>
<l>Quidve petunt?  Quae religio, aut quae machina belli?&rdquo;</l>
<l>Dixerat.  Ille, dolis instructus et arte Pelasga,</l>
<l>sustulit exutas vinclis ad sidera palmas:</l>
<l>&ldquo;Vos, aeterni ignes, et non violabile vestrum</l>
<l n="155">testor numen&rdquo; ait &ldquo;vos arae ensesque nefandi,</l>
<l>quos fugi, vittaeque deum, quas hostia gessi:</l>
<l>fas mihi Graiorum sacrata resolvere iura,</l>
<l>fas odisse viros, atque omnia ferre sub auras,</l>
<l>si qua tegunt; teneor patriae nec legibus ullis.</l>
<l n="160">Tu modo promissis maneas, servataque serves</l>
<l>Troia fidem, si vera feram, si magna rependam.</l>
<l>&ldquo;Omnis spes Danaum et coepti fiducia belli</l>
<l>Palladis auxiliis semper stetit.  Impius ex quo</l>
<l>Tydides sed enim scelerumque inventor Ulixes,</l>
<l n="165">fatale adgressi sacrato avellere templo</l>
<l>Palladium, caesis summae custodibus arcis,</l>
<l>corripuere sacram effigiem, manibusque cruentis</l>
<l>virgineas ausi divae contingere vittas;</l>
<l>ex illo fluere ac retro sublapsa referri</l>
<l n="170">spes Danaum, fractae vires, aversa deae mens.</l>
<l>Nec dubiis ea signa dedit Tritonia monstris.</l>
<l>Vix positum castris simulacrum, arsere coruscae</l>
<l>luminibus flammae arrectis, salsusque per artus</l>
<l>sudor iit, terque ipsa solo&mdash;mirabile dictu&mdash;</l>
<l n="175">emicuit, parmamque ferens hastamque trementem.</l>
<l>&ldquo;Extemplo temptanda fuga canit aequora Calchas,</l>
<l>nec posse Argolicis exscindi Pergama telis,</l>
<l>omina ni repetant Argis, numenque reducant,</l>
<l>quod pelago et curvis secum avexere carinis.</l>
<l n="180">Et nunc, quod patrias vento petiere Mycenas,</l>
<l>arma deosque parant comites, pelagoque remenso</l>
<l>improvisi aderunt: ita digerit omina Calchas.</l>
<l>Hanc pro Palladio moniti, pro numine laeso</l>
<l>effigiem statuere, nefas quae triste piaret.</l>
<l n="185">Hanc tamen immensam Calchas attollere molem</l>
<l>roboribus textis caeloque educere iussit,</l>
<l>ne recipi portis, aut duci in moenia possit,</l>
<l>neu populum antiqua sub religione tueri.</l>
<l>Nam si vestra manus violasset dona Minervae,</l>
<l n="190">tum magnum exitium (quod di prius omen in ipsum</l>
<l>convertant!) Priami imperio Phrygibusque futurum;</l>
<l>sin manibus vestris vestram ascendisset in urbem,</l>
<l>ultro Asiam magno Pelopea ad moenia bello</l>
<l>venturam, et nostros ea fata manere nepotes.&rdquo;</l>
<milestone ed="p" n="195" unit="card"/>
<l n="195">Talibus insidiis periurique arte Sinonis</l>
<l>credita res, captique dolis lacrimisque coactis,</l>
<l>quos neque Tydides, nec Larisaeus Achilles,</l>
<l>non anni domuere decem, non mille carinae.</l>
<l>Hic aliud maius miseris multoque tremendum</l>
<l n="200">obicitur magis, atque improvida pectora turbat.</l>
<l>Laoco&ouml;n, ductus Neptuno sorte sacerdos,</l>
<l>sollemnis taurum ingentem mactabat ad aras.</l>
<l>Ecce autem gemini a Tenedo tranquilla per alta&mdash;</l>
<l>horresco referens&mdash;immensis orbibus angues</l>
<l n="205">incumbunt pelago, pariterque ad litora tendunt;</l>
<l>pectora quorum inter fluctus arrecta iubaeque</l>
<l>sanguineae superant undas; pars cetera pontum</l>
<l>pone legit, sinuatque immensa volumine terga.</l>
<l>Fit sonitus spumante salo; iamque arva tenebant,</l>
<l n="210">ardentisque oculos suffecti sanguine et igni,</l>
<l>sibila lambebant linguis vibrantibus ora.</l>
<l>Diffugimus visu exsangues: illi agmine certo</l>
<l>Laoco&ouml;nta petunt; et primum parva duorum</l>
<l>corpora natorum serpens amplexus uterque</l>
<l n="215">implicat, et miseros morsu depascitur artus;</l>
<l>post ipsum auxilio subeuntem ac tela ferentem</l>
<l>corripiunt, spirisque ligant ingentibus; et iam</l>
<l>bis medium amplexi, bis collo squamea circum</l>
<l>terga dati, superant capite et cervicibus altis.</l>
<l n="220">Ille simul manibus tendit divellere nodos,</l>
<l>perfusus sanie vittas atroque veneno,</l>
<l>clamores simul horrendos ad sidera tollit:</l>
<l>quales mugitus, fugit cum saucius aram</l>
<l>taurus, et incertam excussit cervice securim.</l>
<l n="225">At gemini lapsu delubra ad summa dracones</l>
<l>effugiunt saevaeque petunt Tritonidis arcem,</l>
<l>sub pedibusque deae clipeique sub orbe teguntur.</l>
<l>Tum vero tremefacta novus per pectora cunctis</l>
<l>insinuat pavor, et scelus expendisse merentem</l>
<l n="230">Laoco&ouml;nta ferunt, sacrum qui cuspide robur</l>
<l>laeserit, et tergo sceleratam intorserit hastam.</l>
<l>Ducendum ad sedes simulacrum orandaque divae</l>
<l part="Y">numina conclamant.</l>
<milestone ed="p" n="234" unit="card"/>
<l>Dividimus muros et moenia pandimus urbis.</l>
<l n="235">Accingunt omnes operi, pedibusque rotarum</l>
<l>subiciunt lapsus, et stuppea vincula collo</l>
<l>intendunt: scandit fatalis machina muros,</l>
<l>feta armis.  Pueri circum innuptaeque puellae</l>
<l>sacra canunt, funemque manu contingere gaudent.</l>
<l n="240">Illa subit, mediaeque minans inlabitur urbi.</l>
<l>O patria, O divom domus Ilium, et incluta bello</l>
<l>moenia Dardanidum, quater ipso in limine portae</l>
<l>substitit, atque utero sonitum quater arma dedere:</l>
<l>instamus tamen inmemores caecique furore,</l>
<l n="245">et monstrum infelix sacrata sistimus arce.</l>
<l>Tunc etiam fatis aperit Cassandra futuris</l>
<l>ora, dei iussu non umquam credita Teucris.</l>
<l>Nos delubra deum miseri, quibus ultimus esset</l>
<l>ille dies, festa velamus fronde per urbem.</l>
<milestone ed="p" n="250" unit="card"/>
<l n="250">&ldquo;Vertitur interea caelum et ruit oceano nox,</l>
<l>involvens umbra magna terramque polumque</l>
<l>Myrmidonumque dolos; fusi per moenia Teucri</l>
<l>conticuere, sopor fessos complectitur artus:</l>
<l>et iam Argiva phalanx instructis navibus ibat</l>
<l n="255">a Tenedo tacitae per amica silentia lunae</l>
<l>litora nota petens, flammas cum regia puppis</l>
<l>extulerat, fatisque deum defensus iniquis</l>
<l>inclusos utero Danaos et pinea furtim</l>
<l>laxat claustra Sinon.  Illos patefactus ad auras</l>
<l n="260">reddit equus, laetique cavo se robore promunt</l>
<l>Thessandrus Sthenelusque duces, et dirus Ulixes,</l>
<l>demissum lapsi per funem, Acamasque, Thoasque,</l>
<l>Pelidesque Neoptolemus, primusque Machaon,</l>
<l>et Menelaus, et ipse doli fabricator Epeos.</l>
<l n="265">Invadunt urbem somno vinoque sepultam;</l>
<l>caeduntur vigiles, portisque patentibus omnis</l>
<l>accipiunt socios atque agmina conscia iungunt.</l>
<milestone ed="p" n="268" unit="card"/>
<l>Tempus erat, quo prima quies mortalibus aegris</l>
<l>incipit, et dono divom gratissima serpit.</l>
<l n="270">In somnis, ecce, ante oculos maestissimus Hector</l>
<l>visus adesse mihi, largosque effundere fletus,</l>
<l>raptatus bigis, ut quondam, aterque cruento</l>
<l>pulvere, perque pedes traiectus lora tumentis.</l>
<l>Ei mihi, qualis erat, quantum mutatus ab illo</l>
<l n="275">Hectore, qui redit exuvias indutus Achilli,</l>
<l>vel Danaum Phrygios iaculatus puppibus ignis,</l>
<l>squalentem barbam et concretos sanguine crinis</l>
<l>volneraque illa gerens, quae circum plurima muros</l>
<l>accepit patrios.  Ultro flens ipse videbar</l>
<l n="280">Compellare virum et maestas expromere voces:</l>
<l>&ldquo;O lux Dardaniae, spes O fidissima Teucrum,</l>
<l>quae tantae tenuere morae?  Quibus Hector ab oris</l>
<l>exspectate venis?  Ut te post multa tuorum</l>
<l>funera, post varios hominumque urbisque labores</l>
<l n="285">defessi aspicimus!  Quae causa indigna serenos</l>
<l>foedavit voltus?  Aut cur haec volnera cerno?&rdquo;</l>
<l>Ille nihil, nec me quaerentem vana moratur,</l>
<l>sed graviter gemitus imo de pectore ducens,</l>
<l>&ldquo;Heu fuge, nate dea, teque his, ait, eripe flammis.</l>
<l n="290">Hostis habet muros; ruit alto a culmine Troia.</l>
<l>Sat patriae Priamoque datum: si Pergama dextra</l>
<l>defendi possent, etiam hac defensa fuissent.</l>
<l>Sacra suosque tibi commendat Troia penatis:</l>
<l>hos cape fatorum comites, his moenia quaere</l>
<l n="295">magna, pererrato statues quae denique ponto.&rdquo;</l>
<l>Sic ait, et manibus vittas Vestamque potentem</l>
<l>aeternumque adytis effert penetralibus ignem.</l>
<milestone ed="p" n="298" unit="card"/>
<l>Diverso interea miscentur moenia luctu,</l>
<l>et magis atque magis, quamquam secreta parentis</l>
<l n="300">Anchisae domus arboribusque obtecta recessit,</l>
<l>clarescunt sonitus, armorumque ingruit horror.</l>
<l>Excutior somno, et summi fastigia tecti</l>
<l>ascensu supero, atque arrectis auribus adsto:</l>
<l>in segetem veluti cum flamma furentibus austris</l>
<l n="305">incidit, aut rapidus montano flumine torrens</l>
<l>sternit agros, sternit sata laeta boumque labores,</l>
<l>praecipitisque trahit silvas, stupet inscius alto</l>
<l>accipiens sonitum saxi de vertice pastor.</l>
<l>Tum vero manifesta fides, Danaumque patescunt</l>
<l n="310">insidiae.  Iam Deiphobi dedit ampla ruinam</l>
<l>Volcano superante domus; iam proxumus ardet</l>
<l>Ucalegon; Sigea igni freta lata relucent.</l>
<l>Exoritur clamorque virum clangorque tubarum.</l>
<l>Arma amens capio; nec sat rationis in armis,</l>
<l n="315">sed glomerare manum bello et concurrere in arcem</l>
<l>cum sociis ardent animi; furor iraque mentem</l>
<l>praecipitant, pulchrumque mori succurrit in armis.</l>
<milestone ed="p" n="318" unit="card"/>
<l>Ecce autem telis Panthus elapsus Achivom,</l>
<l>Panthus Othryades, arcis Phoebique sacerdos,</l>
<l n="320">sacra manu victosque deos parvumque nepotem</l>
<l>ipse trahit, cursuque amens ad limina tendit.</l>
<l>&ldquo;Quo res summa, loco, Panthu?  Quam prendimus arcem?&rdquo;</l>
<l>Vix ea fatus eram, gemitu cum talia reddit:</l>
<l>&ldquo;Venit summa dies et ineluctabile tempus</l>
<l n="325">Dardaniae: fuimus Troes, fuit Ilium et ingens</l>
<l>gloria Teucrorum; ferus omnia Iuppiter Argos</l>
<l>transtulit; incensa Danai dominantur in urbe.</l>
<l>Arduus armatos mediis in moenibus adstans</l>
<l>fundit equus, victorque Sinon incendia miscet</l>
<l n="330">insultans; portis alii bipatentibus adsunt,</l>
<l>milia quot magnis umquam venere Mycenis;</l>
<l>obsedere alii telis angusta viarum</l>
<l>oppositi; stat ferri acies mucrone corusco</l>
<l>stricta, parata neci; vix primi proelia temptant</l>
<l n="335">portarum vigiles, et caeco Marte resistunt.&rdquo;</l>
<l>Talibus Othryadae dictis et numine divom</l>
<l>in flammas et in arma feror, quo tristis Erinys,</l>
<l>quo fremitus vocat et sublatus ad aethera clamor.</l>
<l>Addunt se socios Rhipeus et maximus armis</l>
<l n="340">Epytus oblati per lunam Hypanisque Dymasque,</l>
<l>et lateri adglomerant nostro, iuvenisque Coroebus,</l>
<l>Mygdonides: illis ad Troiam forte diebus</l>
<l>venerat, insano Cassandrae incensus amore,</l>
<l>et gener auxilium Priamo Phrygibusque ferebat,</l>
<l n="345">infelix, qui non sponsae praecepta furentis</l>
<l part="Y">audierit.</l>
<milestone ed="p" n="347" unit="card"/>
<l>Quos ubi confertos audere in proelia vidi,</l>
<l>incipio super his: &ldquo;Iuvenes, fortissima frustra</l>
<l>pectora, si vobis audentem extrema cupido</l>
<l n="350">certa sequi, quae sit rebus fortuna videtis:</l>
<l>excessere omnes, adytis arisque relictis,</l>
<l>di, quibus imperium hoc steterat; succurritis urbi</l>
<l>incensae; moriamur et in media arma ruamus.</l>
<l>Una salus victis, nullam sperare salutem.&rdquo;</l>
<l n="355">Sic animis iuvenum furor additus: inde, lupi ceu</l>
<l>raptores atra in nebula, quos improba ventris</l>
<l>exegit caecos rabies, catulique relicti</l>
<l>faucibus exspectant siccis, per tela, per hostis</l>
<l>vadimus haud dubiam in mortem, mediaeque tenemus</l>
<l n="360">urbis iter; nox atra cava circumvolat umbra.</l>
<l>Quis cladem illius noctis, quis funera fando</l>
<l>explicet, aut possit lacrimis aequare labores?</l>
<l>Urbs antiqua ruit, multos dominata per annos;</l>
<l>plurima perque vias sternuntur inertia passim</l>
<l n="365">corpora, perque domos et religiosa deorum</l>
<l>limina.  Nec soli poenas dant sanguine Teucri;</l>
<l>quondam etiam victis redit in praecordia virtus</l>
<l>victoresque cadunt Danai: crudelis ubique</l>
<l>luctus, ubique pavor, et plurima mortis imago.</l>
<milestone ed="p" n="370" unit="card"/>
<l n="370">Primus se, Danaum magna comitante caterva,</l>
<l>Androgeos offert nobis, socia agmina credens</l>
<l>inscius, atque ultro verbis compellat amicis:</l>
<l>&ldquo;Festinate, viri: nam quae tam sera moratur</l>
<l>segnities?  Alii rapiunt incensa feruntque</l>
<l n="375">Pergama; vos celsis nunc primum a navibus itis.&rdquo;</l>
<l>Dixit, et extemplo, neque enim responsa dabantur</l>
<l>fida satis, sensit medios delapsus in hostis.</l>
<l>Obstipuit, retroque pedem cum voce repressit:</l>
<l>inprovisum aspris veluti qui sentibus anguem</l>
<l n="380">pressit humi nitens, trepidusque repente refugit</l>
<l>attollentem iras et caerula colla tumentem;</l>
<l>haud secus Androgeos visu tremefactus abibat.</l>
<l>Inruimus, densis et circumfundimur armis,</l>
<l>ignarosque loci passim et formidine captos</l>
<l n="385">sternimus: adspirat primo fortuna labori.</l>
<l>Atque hic successu exsultans animisque Coroebus,</l>
<l>&ldquo;O socii, qua prima&rdquo; inquit &ldquo;fortuna salutis</l>
<l>monstrat iter, quoque ostendit se dextra, sequamur</l>
<l>mutemus clipeos, Danaumque insignia nobis</l>
<l n="390">aptemus: dolus an virtus, quis in hoste requirat?</l>
<l>Arma dabunt ipsi.&rdquo; Sic fatus, deinde comantem</l>
<l>Androgei galeam clipeique insigne decorum</l>
<l>induitur, laterique Argivum accommodat ensem.</l>
<l>Hoc Rhipeus, hoc ipse Dymas omnisque iuventus</l>
<l n="395">laeta facit; spoliis se quisque recentibus armat.</l>
<l>Vadimus immixti Danais haud numine nostro,</l>
<l>multaque per caecam congressi proelia noctem</l>
<l>conserimus, multos Danaum demittimus Orco.</l>
<l>Diffugiunt alii ad navis, et litora cursu</l>
<l n="400">fida petunt: pars ingentem formidine turpi</l>
<l>scandunt rursus equum et nota conduntur in alvo.</l>
<milestone ed="p" n="402" unit="card"/>
<l>Heu nihil invitis fas quemquam fidere divis!</l>
<l>Ecce trahebatur passis Priame&iuml;a virgo</l>
<l>crinibus a templo Cassandra adytisque Minervae,</l>
<l n="405">ad caelum tendens ardentia lumina frustra,&mdash;</l>
<l>lumina, nam teneras arcebant vincula palmas.</l>
<l>Non tulit hanc speciem furiata mente Coroebus,</l>
<l>et sese medium iniecit periturus in agmen.</l>
<l>Consequimur cuncti et densis incurrimus armis.</l>
<l n="410">Hic primum ex alto delubri culmine telis</l>
<l>nostrorum obruimur, oriturque miserrima caedes</l>
<l>armorum facie et Graiarum errore iubarum.</l>
<l>Tum Danai gemitu atque ereptae virginis ira</l>
<l>undique collecti invadunt, acerrimus Aiax,</l>
<l n="415">et gemini Atridae, Dolopumque exercitus omnis;</l>
<l>adversi rupto ceu quondam turbine venti</l>
<l>confligunt, Zephyrusque Notusque et laetus Eois</l>
<l>Eurus equis; stridunt silvae, saevitque tridenti</l>
<l>spumeus atque imo Nereus ciet aequora fundo.</l>
<l n="420">Illi etiam, si quos obscura nocte per umbram</l>
<l>fudimus insidiis totaque agitavimus urbe,</l>
<l>apparent; primi clipeos mentitaque tela</l>
<l>adgnoscunt, atque ora sono discordia signant.</l>
<l>Ilicet obruimur numero; primusque Coroebus</l>
<l n="425">Penelei dextra divae armipotentis ad aram</l>
<l>procumbit; cadit et Rhipeus, iustissimus unus</l>
<l>qui fuit in Teucris et servantissimus aequi:</l>
<l>dis aliter visum; pereunt Hypanisque Dymasque</l>
<l>confixi a sociis; nec te tua plurima, Panthu,</l>
<l n="430">labentem pietas nec Apollinis infula texit.</l>
<l>Iliaci cineres et flamma extrema meorum,</l>
<l>testor, in occasu vestro nec tela nec ullas</l>
<l>vitavisse vices Danaum, et, si fata fuissent</l>
<l>ut caderem, meruisse manu.  Divellimur inde,</l>
<l n="435">Iphitus et Pelias mecum, quorum Iphitus aevo</l>
<l>iam gravior, Pelias et volnere tardus Ulixi;</l>
<l>protinus ad sedes Priami clamore vocati.</l>
<milestone ed="p" n="438" unit="card"/>
<l>Hic vero ingentem pugnam, ceu cetera nusquam</l>
<l>bella forent, nulli tota morerentur in urbe.</l>
<l n="440">Sic Martem indomitum, Danaosque ad tecta ruentis</l>
<l>cernimus, obsessumque acta testudine limen.</l>
<l>Haerent parietibus scalae, postisque sub ipsos</l>
<l>nituntur gradibus, clipeosque ad tela sinistris</l>
<l>protecti obiciunt, prensant fastigia dextris.</l>
<l n="445">Dardanidae contra turris ac tota domorum</l>
<l>culmina convellunt; his se, quando ultima cernunt,</l>
<l>extrema iam in morte parant defendere telis;</l>
<l>auratasque trabes, veterum decora alta parentum,</l>
<l>devolvunt; alii strictis mucronibus imas</l>
<l n="450">obsedere fores; has servant agmine denso.</l>
<l>Instaurati animi, regis succurrere tectis,</l>
<l>auxilioque levare viros, vimque addere victis.</l>
<milestone ed="p" n="453" unit="card"/>
<l>Limen erat caecaeque fores et pervius usus</l>
<l>tectorum inter se Priami, postesque relicti</l>
<l n="455">a tergo, infelix qua se, dum regna manebant,</l>
<l>saepius Andromache ferre incomitata solebat</l>
<l>ad soceros, et avo puerum Astyanacta trahebat.</l>
<l>Evado ad summi fastigia culminis, unde</l>
<l>tela manu miseri iactabant inrita Teucri.</l>
<l n="460">Turrim in praecipiti stantem summisque sub astra</l>
<l>eductam tectis, unde omnis Troia videri</l>
<l>et Danaum solitae naves et Achaia castra,</l>
<l>adgressi ferro circum, qua summa labantis</l>
<l>iuncturas tabulata dabant, convellimus altis</l>
<l n="465">sedibus, impulimusque; ea lapsa repente ruinam</l>
<l>cum sonitu trahit et Danaum super agmina late</l>
<l>incidit: ast alii subeunt, nec saxa, nec ullum</l>
<l>telorum interea cessat genus.</l>
<milestone ed="p" n="469" unit="card"/>
<l>Vestibulum ante ipsum primoque in limine Pyrrhus</l>
<l n="470">exsultat, telis et luce coruscus a&euml;na;</l>
<l>qualis ubi in lucem coluber mala gramina pastus</l>
<l>frigida sub terra tumidum quem bruma tegebat,</l>
<l>nunc, positis novus exuviis nitidusque iuventa,</l>
<l>lubrica convolvit sublato pectore terga</l>
<l n="475">arduus ad solem, et linguis micat ore trisulcis.</l>
<l>Una ingens Periphas et equorum agitator Achillis,</l>
<l>armiger Automedon, una omnis Scyria pubes</l>
<l>succedunt tecto, et flammas ad culmina iactant.</l>
<l>Ipse inter primos correpta dura bipenni</l>
<l n="480">limina perrumpit, postisque a cardine vellit</l>
<l>aeratos; iamque excisa trabe firma cavavit</l>
<l>robora, et ingentem lato dedit ore fenestram.</l>
<l>Adparet domus intus, et atria longa patescunt;</l>
<l>adparent Priami et veterum penetralia regum,</l>
<l n="485">armatosque vident stantis in limine primo.</l>
<l>At domus interior gemitu miseroque tumultu</l>
<l>miscetur, penitusque cavae plangoribus aedes</l>
<l>femineis ululant; ferit aurea sidera clamor.</l>
<l>Tum pavidae tectis matres ingentibus errant;</l>
<l n="490">amplexaeque tenent postis atque oscula figunt.</l>
<l>Instat vi patria Pyrrhus; nec claustra, neque ipsi</l>
<l>custodes sufferre valent; labat ariete crebro</l>
<l>ianua, et emoti procumbunt cardine postes.</l>
<l>Fit via vi; rumpunt aditus, primosque trucidant</l>
<l n="495">immissi Danai, et late loca milite complent.</l>
<l>Non sic, aggeribus ruptis cum spumeus amnis</l>
<l>exiit, oppositasque evicit gurgite moles,</l>
<l>fertur in arva furens cumulo, camposque per omnis</l>
<l>cum stabulis armenta trahit.  Vidi ipse furentem</l>
<l n="500">caede Neoptolemum geminosque in limine Atridas;</l>
<l>vidi Hecubam centumque nurus, Priamumque per aras</l>
<l>sanguine foedantem, quos ipse sacraverat, ignis.</l>
<l>Quinquaginta illi thalami, spes tanta nepotum,</l>
<l>barbarico postes auro spoliisque superbi,</l>
<l n="505">procubuere; tenent Danai, qua deficit ignis.</l>
<milestone ed="p" n="506" unit="card"/>
<l>Forsitan et Priami fuerint quae fata requiras.</l>
<l>Urbis uti captae casum convolsaque vidit</l>
<l>limina tectorum et medium in penetralibus hostem,</l>
<l>arma diu senior desueta trementibus aevo</l>
<l n="510">circumdat nequiquam umeris, et inutile ferrum</l>
<l>cingitur, ac densos fertur moriturus in hostis.</l>
<l>Aedibus in mediis nudoque sub aetheris axe</l>
<l>ingens ara fuit iuxtaque veterrima laurus,</l>
<l>incumbens arae atque umbra complexa Penatis.</l>
<l n="515">Hic Hecuba et natae nequiquam altaria circum,</l>
<l>praecipites atra ceu tempestate columbae,</l>
<l>condensae et divom amplexae simulacra sedebant.</l>
<l>Ipsum autem sumptis Priamum iuvenalibus armis</l>
<l>ut vidit, &ldquo;Quae mens tam dira, miserrime coniunx,</l>
<l n="520">impulit his cingi telis?  Aut quo ruis?&rdquo; inquit;</l>
<l>&ldquo;Non tali auxilio nec defensoribus istis</l>
<l>tempus eget, non, si ipse meus nunc adforet Hector.</l>
<l>Huc tandem concede; haec ara tuebitur omnis,</l>
<l>aut moriere simul.&rdquo; Sic ore effata recepit</l>
<l n="525">ad sese et sacra longaevum in sede locavit.</l>
<milestone ed="p" n="526" unit="card"/>
<l>Ecce autem elapsus Pyrrhi de caede Polites,</l>
<l>unus natorum Priami, per tela, per hostis</l>
<l>porticibus longis fugit, et vacua atria lustrat</l>
<l>saucius: illum ardens infesto volnere Pyrrhus</l>
<l n="530">insequitur, iam iamque manu tenet et premit hasta.</l>
<l>Ut tandem ante oculos evasit et ora parentum,</l>
<l>concidit, ac multo vitam cum sanguine fudit.</l>
<l>Hic Priamus, quamquam in media iam morte tenetur,</l>
<l>non tamen abstinuit, nec voci iraeque pepercit:</l>
<l n="535">&ldquo;At tibi pro scelere,&rdquo; exclamat, &ldquo;pro talibus ausis,</l>
<l>di, si qua est caelo pietas, quae talia curet,</l>
<l>persolvant grates dignas et praemia reddant</l>
<l>debita, qui nati coram me cernere letum</l>
<l>fecisti et patrios foedasti funere voltus.</l>
<l n="540">At non ille, satum quo te mentiris, Achilles</l>
<l>talis in hoste fuit Priamo; sed iura fidemque</l>
<l>supplicis erubuit, corpusque exsangue sepulchro</l>
<l>reddidit Hectoreum, meque in mea regna remisit.&rdquo;</l>
<l>Sic fatus senior, telumque imbelle sine ictu</l>
<l n="545">coniecit, rauco quod protinus aere repulsum</l>
<l>e summo clipei nequiquam umbone pependit.</l>
<l>Cui Pyrrhus: &ldquo;Referes ergo haec et nuntius ibis</l>
<l>Pelidae genitori; illi mea tristia facta</l>
<l>degeneremque Neoptolemum narrare memento.</l>
<l n="550">Nunc morere.&rdquo; Hoc dicens altaria ad ipsa trementem</l>
<l>traxit et in multo lapsantem sanguine nati,</l>
<l>implicuitque comam laeva, dextraque coruscum</l>
<l>extulit, ac lateri capulo tenus abdidit ensem.</l>
<l>Haec finis Priami fatorum; hic exitus illum</l>
<l n="555">sorte tulit, Troiam incensam et prolapsa videntem</l>
<l>Pergama, tot quondam populis terrisque superbum</l>
<l>regnatorem Asiae.  Iacet ingens litore truncus,</l>
<l>avolsumque umeris caput, et sine nomine corpus.</l>
<milestone ed="p" n="559" unit="card"/>
<l>At me tum primum saevus circumstetit horror</l>
<l n="560">Obstipui; subiit cari genitoris imago,</l>
<l>ut regem aequaevum crudeli volnere vidi</l>
<l>vitam exhalantem; subiit deserta Cre&uuml;sa,</l>
<l>et direpta domus, et parvi casus Iuli.</l>
<l>Respicio, et quae sit me circum copia lustro.</l>
<l n="565">Deseruere omnes defessi, et corpora saltu</l>
<l>ad terram misere aut ignibus aegra dedere.</l>
<milestone ed="p" n="567" unit="card"/>
<l>[Iamque adeo super unus eram, cum limina Vestae</l>
<l>servantem et tacitam secreta in sede latentem</l>
<l>Tyndarida aspicio: dant clara incendia lucem</l>
<l n="570">erranti passimque oculos per cuncta ferenti.</l>
<l>Illa sibi infestos eversa ob Pergama Teucros</l>
<l>et poenas Danaum et deserti coniugis iras</l>
<l>praemetuens, Troiae et patriae communis Erinys,</l>
<l>abdiderat sese atque aris invisa sedebat.</l>
<l n="575">Exarsere ignes animo; subit ira cadentem</l>
<l>ulcisci patriam et sceleratas sumere poenas.</l>
<l>&ldquo;Scilicet haec Spartam incolumis patriasque Mycenas</l>
<l>aspiciet, partoque ibit regina triumpho,</l>
<l>coniugiumque, domumque, patres, natosque videbit,</l>
<l n="580">Iliadum turba et Phrygiis comitata ministris?</l>
<l>Occiderit ferro Priamus, Troia arserit igni?</l>
<l>Dardanium totiens sudarit sanguine litus?</l>
<l>Non ita: namque etsi nullum memorabile nomen</l>
<l>feminea in poena est, nec habet victoria laudem,</l>
<l n="585">extinxisse nefas tamen et sumpsisse merentis</l>
<l>laudabor poenas, animumque explesse iuvabit</l>
<l>ultricis flammae, et cineres satiasse meorum.&rdquo;</l>
<milestone ed="p" n="588" unit="card"/>
<l>Talia iactabam, et furiata mente ferebar:]</l>
<l>cum mihi se, non ante oculis tam clara, videndam</l>
<l n="590">obtulit et pura per noctem in luce refulsit</l>
<l>alma parens, confessa deam, qualisque videri</l>
<l>caelicolis et quanta solet, dextraque prehensum</l>
<l>continuit, roseoque haec insuper addidit ore:</l>
<l>&ldquo;Nate, quis indomitas tantus dolor excitat iras?</l>
<l n="595">Quid furis, aut quonam nostri tibi cura recessit?</l>
<l>Non prius aspicies, ubi fessum aetate parentem</l>
<l>liqueris Anchisen; superet coniunxne Cre&uuml;sa,</l>
<l>Ascaniusque puer?  Quos omnes undique Graiae</l>
<l>circum errant acies, et, ni mea cura resistat,</l>
<l n="600">iam flammae tulerint inimicus et hauserit ensis.</l>
<l>Non tibi Tyndaridis facies invisa Lacaenae</l>
<l>culpatusve Paris: divom inclementia, divom,</l>
<l>has evertit opes sternitque a culmine Troiam.</l>
<l>Aspice&mdash;namque omnem, quae nunc obducta tuenti</l>
<l n="605">mortalis hebetat visus tibi et umida circum</l>
<l>caligat, nubem eripiam; tu ne qua parentis</l>
<l>iussa time, neu praeceptis parere recusa:&mdash;</l>
<l>hic, ubi disiectas moles avolsaque saxis</l>
<l>saxa vides mixtoque undantem pulvere fumum.</l>
<l n="610">Neptunus muros magnoque emota tridenti</l>
<l>fundamenta quatit, totamque a sedibus urbem</l>
<l>eruit; hic Iuno Scaeas saevissima portas</l>
<l>prima tenet, sociumque furens a navibus agmen</l>
<l part="Y">ferro accincta vocat.</l>
<l n="615">Iam summas arces Tritonia, respice, Pallas</l>
<l>insedit, nimbo effulgens et Gorgone saeva.</l>
<l>Ipse pater Danais animos viresque secundas</l>
<l>sufficit, ipse deos in Dardana suscitat arma.</l>
<l>Eripe, nate, fugam, finemque impone labori.</l>
<l n="620">Nusquam abero, et tutum patrio te limine sistam.&rdquo;</l>
<l>Dixerat, et spissis noctis se condidit umbris.</l>
<l>Adparent dirae facies inimicaque Troiae</l>
<l part="Y">numina magna deum.</l>
<milestone ed="p" n="624" unit="card"/>
<l>Tum vero omne mihi visum considere in ignis</l>
<l n="625">Ilium et ex imo verti Neptunia Troia;</l>
<l>ac veluti summis antiquam in montibus ornum</l>
<l>cum ferro accisam crebrisque bipennibus instant</l>
<l>eruere agricolae certatim,&mdash;illa usque minatur</l>
<l>et tremefacta comam concusso vertice nutat,</l>
<l n="630">volneribus donec paulatim evicta, supremum</l>
<l>congemuit, traxitque iugis avolsa ruinam.</l>
<l>Descendo, ac ducente deo flammam inter et hostis</l>
<l>expedior; dant tela locum, flammaeque recedunt.</l>
<milestone ed="p" n="634" unit="card"/>
<l>Atque ubi iam patriae perventum ad limina sedis</l>
<l n="635">antiquasque domos, genitor, quem tollere in altos</l>
<l>optabam primum montis primumque petebam,</l>
<l>abnegat excisa vitam producere Troia</l>
<l>exsiliumque pati.  &ldquo;Vos O, quibus integer aevi</l>
<l>sanguis,&rdquo; ait &ldquo;solidaeque suo stant robore vires,</l>
<l part="Y" n="640">vos agitate fugam:</l>
<l>me si caelicolae voluissent ducere vitam,</l>
<l>has mihi servassent sedes.  Satis una superque</l>
<l>vidimus exscidia et captae superavimus urbi.</l>
<l>Sic O, sic positum adfati discedite corpus.</l>
<l n="645">Ipse manu mortem inveniam; miserebitur hostis</l>
<l>exuviasque petet; facilis iactura sepulcri.</l>
<l>Iam pridem invisus divis et inutilis annos</l>
<l>demoror, ex quo me divom pater atque hominum rex</l>
<l>fulminis adflavit ventis et contigit igni.&rdquo;</l>
<milestone ed="p" n="650" unit="card"/>
<l n="650">Talia perstabat memorans, fixusque manebat.</l>
<l>Nos contra effusi lacrimis, coniunxque Cre&uuml;sa</l>
<l>Ascaniusque omnisque domus, ne vertere secum</l>
<l>cuncta pater fatoque urguenti incumbere vellet.</l>
<l>Abnegat, inceptoque et sedibus haeret in isdem.</l>
<l n="655">Rursus in arma feror, mortemque miserrimus opto:</l>
<l>nam quod consilium aut quae iam fortuna dabatur?</l>
<l>&ldquo;Mene efferre pedem, genitor, te posse relicto</l>
<l>sperasti, tantumque nefas patrio excidit ore?</l>
<l>Si nihil ex tanta Superis placet urbe relinqui,</l>
<l n="660">et sedet hoc animo, perituraeque addere Troiae</l>
<l>teque tuosque iuvat, patet isti ianua leto,</l>
<l>iamque aderit multo Priami de sanguine Pyrrhus,</l>
<l>natum ante ora patris, patrem qui obtruncat ad aras.</l>
<l>Hoc erat, alma parens, quod me per tela, per ignis</l>
<l n="665">eripis, ut mediis hostem in penetralibus, utque</l>
<l>Ascanium patremque meum iuxtaque Cre&uuml;sam</l>
<l>alterum in alterius mactatos sanguine cernam?</l>
<l>Arma, viri, ferte arma; vocat lux ultima victos.</l>
<l>Reddite me Danais; sinite instaurata revisam</l>
<l n="670">proelia: Numquam omnes hodie moriemur inulti.&rdquo;</l>
<milestone ed="p" n="671" unit="card"/>
<l>Hinc ferro accingor rursus clipeoque sinistram</l>
<l>insertabam aptans, meque extra tecta ferebam.</l>
<l>Ecce autem complexa pedes in limine coniunx</l>
<l>haerebat, parvumque patri tendebat Iulum:</l>
<l n="675">&ldquo;Si periturus abis, et nos rape in omnia tecum;</l>
<l>sin aliquam expertus sumptis spem ponis in armis,</l>
<l>hanc primum tutare domum.  Cui parvus Iulus,</l>
<l>cui pater et coniunx quondam tua dicta relinquor?&rdquo;</l>
<milestone ed="p" n="679" unit="card"/>
<l>Talia vociferans gemitu tectum omne replebat,</l>
<l n="680">cum subitum dictuque oritur mirabile monstrum.</l>
<l>Namque manus inter maestorumque ora parentum</l>
<l>ecce levis summo de vertice visus Iuli</l>
<l>fundere lumen apex, tactuque innoxia mollis</l>
<l>lambere flamma comas et circum tempora pasci.</l>
<l n="685">Nos pavidi trepidare metu, crinemque flagrantem</l>
<l>excutere et sanctos restinguere fontibus ignis.</l>
<l>At pater Anchises oculos ad sidera laetus</l>
<l>extulit, et caelo palmas cum voce tetendit:</l>
<l>&ldquo;Iuppiter omnipotens, precibus si flecteris ullis,</l>
<l n="690">aspice nos; hoc tantum, et, si pietate meremur,</l>
<l>da deinde auxilium, pater, atque haec omina firma.&rdquo;</l>
<milestone ed="p" n="692" unit="card"/>
<l>Vix ea fatus erat senior, subitoque fragore</l>
<l>intonuit laevum, et de caelo lapsa per umbras</l>
<l>stella facem ducens multa cum luce cucurrit.</l>
<l n="695">Illam, summa super labentem culmina tecti,</l>
<l>cernimus Idaea claram se condere silva</l>
<l>signantemque vias; tum longo limite sulcus</l>
<l>dat lucem, et late circum loca sulphure fumant.</l>
<l>Hic vero victus genitor se tollit ad auras,</l>
<l n="700">adfaturque deos et sanctum sidus adorat.</l>
<l>&ldquo;Iam iam nulla mora est; sequor et qua ducitis adsum.</l>
<l>Di patrii, servate domum, servate nepotem.</l>
<l>Vestrum hoc augurium, vestroque in numine Troia est.</l>
<l>Cedo equidem, nec, nate, tibi comes ire recuso.&rdquo;</l>
<l n="705">Dixerat ille; et iam per moenia clarior ignis</l>
<l>auditur, propiusque aestus incendia volvunt.</l>
<l>&ldquo;Ergo age, care pater, cervici imponere nostrae;</l>
<l>ipse subibo umeris, nec me labor iste gravabit:</l>
<l>quo res cumque cadent, unum et commune periclum,</l>
<l n="710">una salus ambobus erit.  Mihi parvus Iulus</l>
<l>sit comes, et longe servet vestigia coniunx:</l>
<l>vos, famuli, quae dicam, animis advertite vestris.</l>
<l>Est urbe egressis tumulus templumque vetustum</l>
<l>desertae Cereris, iuxtaque antiqua cupressus</l>
<l n="715">religione patrum multos servata per annos.</l>
<l>Hanc ex diverso sedem veniemus in unam.</l>
<l>Tu, genitor, cape sacra manu patriosque Penatis;</l>
<l>me, bello e tanto digressum et caede recenti,</l>
<l>attrectare nefas, donec me flumine vivo</l>
<l part="Y" n="720">abluero.&rdquo;</l>
<l>Haec fatus, latos umeros subiectaque colla</l>
<l>veste super fulvique insternor pelle leonis,</l>
<l>succedoque oneri; dextrae se parvus Iulus</l>
<l>implicuit sequiturque patrem non passibus aequis;</l>
<l n="725">pone subit coniunx: ferimur per opaca locorum;</l>
<l>et me, quem dudum non ulla iniecta movebant</l>
<l>tela neque adverso glomerati ex agmine Grai,</l>
<l>nunc omnes terrent aurae, sonus excitat omnis</l>
<l>suspensum et pariter comitique onerique timentem.</l>
<l n="730">Iamque propinquabam portis, omnemque videbar</l>
<l>evasisse viam, subito cum creber ad auris</l>
<l>visus adesse pedum sonitus, genitorque per umbram</l>
<l>prospiciens; &ldquo;Nate&rdquo; exclamat, &ldquo;fuge nate, propinquant.</l>
<l>Ardentis clipeos atque aera micantia cerno!&rdquo;&mdash;</l>
<l n="735">Hic mihi nescio quod trepido male numen amicum</l>
<l>confusam eripuit mentem.  Namque avia cursu</l>
<l>dum sequor, et nota excedo regione viarum,</l>
<l>heu, misero coniunx fatone erepta Cre&uuml;sa</l>
<l>substitit, erravitne via, seu lassa resedit,</l>
<l n="740">incertum; nec post oculis est reddita nostris.</l>
<l>Nec prius amissam respexi animumque reflexi,</l>
<l>quam tumulum antiquae Cereris sedemque sacratam</l>
<l>venimus; hic demum collectis omnibus una</l>
<l>defuit, et comites natumque virumque fefellit.</l>
<l n="745">Quem non incusavi amens hominumque deorumque,</l>
<l>aut quid in eversa vidi crudelius urbe?</l>
<l>Ascanium Anchisenque patrem Teucrosque Penatis</l>
<l>commendo sociis et curva valle recondo;</l>
<l>ipse urbem repeto et cingor fulgentibus armis.</l>
<l n="750">Stat casus renovare omnis, omnemque reverti</l>
<l>per Troiam, et rursus caput obiectare periclis.</l>
<milestone ed="p" n="752" unit="card"/>
<l>Principio muros obscuraque limina portae,</l>
<l>qua gressum extuleram, repeto, et vestigia retro</l>
<l>observata sequor per noctem et lumine lustro.</l>
<l n="755">Horror ubique animo, simul ipsa silentia terrent.</l>
<l>Inde domum, si forte pedem, si forte tulisset,</l>
<l>me refero: inruerant Danai, et tectum omne tenebant.</l>
<l>Ilicet ignis edax summa ad fastigia vento</l>
<l>volvitur; exsuperant flammae, furit aestus ad auras.</l>
<l n="760">Procedo et Priami sedes arcemque reviso.</l>
<l>Et iam porticibus vacuis Iunonis asylo</l>
<l>custodes lecti Phoenix et dirus Ulixes</l>
<l>praedam adservabant.  Huc undique Troia gaza</l>
<l>incensis erepta adytis, mensaeque deorum,</l>
<l n="765">crateresque auro solidi, captivaque vestis</l>
<l>congeritur; pueri et pavidae longo ordine matres</l>
<l part="Y">stant circum.</l>
<l>Ausus quin etiam voces iactare per umbram</l>
<l>implevi clamore vias, maestusque Cre&uuml;sam</l>
<l n="770">nequiquam ingeminans iterumque iterumque vocavi.</l>
<l>Quaerenti et tectis urbis sine fine furenti</l>
<l>infelix simulacrum atque ipsius umbra Cre&uuml;sae</l>
<l>visa mihi ante oculos et nota maior imago.</l>
<l>Obstipui, steteruntque comae et vox faucibus haesit.</l>
<l n="775">[Tum sic adfari et curas his demere dictis :]</l>
<l>&ldquo;Quid tantum insano iuvat indulgere dolori,</l>
<l>O dulcis coniunx?  Non haec sine numine divom</l>
<l>eveniunt; nec te hinc comitem asportare Cre&uuml;sam</l>
<l>fas, aut ille sinit superi regnator Olympi.</l>
<l n="780">Longa tibi exsilia, et vastum maris aequor arandum,</l>
<l>et terram Hesperiam venies, ubi Lydius arva</l>
<l>inter opima virum leni fluit agmine Thybris:</l>
<l>illic res laetae regnumque et regia coniunx</l>
<l>parta tibi.  Lacrimas dilectae pelle Cre&uuml;sae.</l>
<l n="785">Non ego Myrmidonum sedes Dolopumve superbas</l>
<l>aspiciam, aut Graiis servitum matribus ibo,</l>
<l>Dardanis, et divae Veneris nurus.</l>
<l>Sed me magna deum genetrix his detinet oris:</l>
<l>iamque vale, et nati serva communis amorem.&rdquo;</l>
<l n="790">Haec ubi dicta dedit, lacrimantem et multa volentem</l>
<l>dicere deseruit, tenuisque recessit in auras.</l>
<l>Ter conatus ibi collo dare bracchia circum:</l>
<l>ter frustra comprensa manus effugit imago,</l>
<l>par levibus ventis volucrique simillima somno.</l>
<milestone ed="p" n="795" unit="card"/>
<l n="795">Sic demum socios consumpta nocte reviso.</l>
<l>Atque hic ingentem comitum adfluxisse novorum</l>
<l>invenio admirans numerum, matresque virosque,</l>
<l>collectam exsilio pubem, miserabile volgus.</l>
<l>Undique convenere, animis opibusque parati,</l>
<l n="800">in quascumque velim pelago deducere terras.</l>
<l>Iamque iugis summae surgebat Lucifer Idae</l>
<l>ducebatque diem, Danaique obsessa tenebant</l>
<l>limina portarum, nec spes opis ulla dabatur;</l>
<l>cessi, et sublato montes genitore petivi.</l></div1>
<div1 type="Book" n="3">
<milestone ed="p" n="1" unit="card"/>
<l>Postquam res Asiae Priamique evertere gentem</l>
<l>immeritam visum Superis, ceciditque superbum</l>
<l>Ilium, et omnis humo fumat Neptunia Troia,</l>
<l>diversa exsilia et desertas quaerere terras</l>
<l n="5">auguriis agimur divom, classemque sub ipsa</l>
<l>Antandro et Phrygiae molimur montibus Idae,</l>
<l>incerti, quo fata ferant, ubi sistere detur,</l>
<l>contrahimusque viros.  Vix prima inceperat aestas,</l>
<l>et pater Anchises dare fatis vela iubebat;</l>
<l n="10">litora cum patriae lacrimans portusque relinquo</l>
<l>et campos, ubi Troia fuit: feror exsul in altum</l>
<l>cum sociis natoque Penatibus et magnis dis.</l>
<milestone ed="p" n="13" unit="card"/>
<l>Terra procul vastis colitur Mavortia campis,</l>
<l>Thraces arant, acri quondam regnata Lycurgo,</l>
<l n="15">hospitium antiquum Troiae sociique Penates,</l>
<l>dum Fortuna fuit.  Feror huc, et litore curvo</l>
<l>moenia prima loco, fatis ingressus iniquis,</l>
<l>Aeneadasque meo nomen de nomine fingo.</l>
<milestone ed="p" n="19" unit="card"/>
<l>Sacra Dionaeae matri divisque ferebam</l>
<l n="20">auspicibus coeptorum operum, superoque nitentem</l>
<l>caelicolum regi mactabam in litore taurum.</l>
<l>Forte fuit iuxta tumulus, quo cornea summo</l>
<l>virgulta et densis hastilibus horrida myrtus.</l>
<l>Accessi, viridemque ab humo convellere silvam</l>
<l n="25">conatus, ramis tegerem ut frondentibus aras,</l>
<l>horrendum et dictu video mirabile monstrum.</l>
<l>Nam, quae prima solo ruptis radicibus arbos</l>
<l>vellitur, huic atro liquuntur sanguine guttae,</l>
<l>et terram tabo maculant.  Mihi frigidus horror</l>
<l n="30">membra quatit, gelidusque coit formidine sanguis.</l>
<l>Rursus et alterius lentum convellere vimen</l>
<l>insequor, et causas penitus temptare latentis:</l>
<l>ater et alterius sequitur de cortice sanguis.</l>
<l>Multa movens animo nymphas venerabar agrestis</l>
<l n="35">Gradivumque patrem, Geticis qui praesidet arvis,</l>
<l>rite secundarent visus omenque levarent.</l>
<l>Tertia sed postquam maiore hastilia nisu</l>
<l>adgredior, genibusque adversae obluctor harenae&mdash;</l>
<l>eloquar, an sileam?&mdash;gemitus lacrimabilis imo</l>
<l n="40">auditur tumulo, et vox reddita fertur ad auris:</l>
<l>&ldquo;Quid miserum, Aenea, laceras?  Iam parce sepulto;</l>
<l>parce pias scelerare manus.  Non me tibi Troia</l>
<l>externum tulit, aut cruor hic de stipite manat.</l>
<l>Heu, fuge crudelis terras, fuge litus avarum:</l>
<l n="45">nam Polydorus ego; hic confixum ferrea texit</l>
<l>telorum seges et iaculis increvit acutis.&rdquo;</l>
<l>Tum vero ancipiti mentem formidine pressus</l>
<l>obstipui, steteruntque comae et vox faucibus haesit.</l>
<milestone ed="p" n="49" unit="card"/>
<l>Hunc Polydorum auri quondam cum pondere magno</l>
<l n="50">infelix Priamus furtim mandarat alendum</l>
<l>Threicio regi, cum iam diffideret armis</l>
<l>Dardaniae, cingique urbem obsidione videret.</l>
<l>Ille, ut opes fractae Teucrum, et Fortuna recessit,</l>
<l>res Agamemnonias victriciaque arma secutus,</l>
<l n="55">fas omne abrumpit; Polydorum obtruncat, et auro</l>
<l>vi potitur.  Quid non mortalia pectora cogis,</l>
<l>auri sacra fames?  Postquam pavor ossa reliquit,</l>
<l>delectos populi ad proceres primumque parentem</l>
<l>monstra deum refero, et quae sit sententia posco.</l>
<l n="60">Omnibus idem animus, scelerata excedere terra,</l>
<l>linqui pollutum hospitium, et dare classibus austros.</l>
<l>Ergo instauramus Polydoro funus, et ingens</l>
<l>aggeritur tumulo tellus; stant Manibus arae,</l>
<l>caeruleis maestae vittis atraque cupresso,</l>
<l n="65">et circum Iliades crinem de more solutae;</l>
<l>inferimus tepido spumantia cymbia lacte</l>
<l>sanguinis et sacri pateras, animamque sepulchro</l>
<l>condimus, et magna supremum voce ciemus.</l>
<milestone ed="p" n="69" unit="card"/>
<l>Inde, ubi prima fides pelago, placataque venti</l>
<l n="70">dant maria et lenis crepitans vocat Auster in altum,</l>
<l>deducunt socii navis et litora complent:</l>
<l>provehimur portu, terraeque urbesque recedunt.</l>
<l>Sacra mari colitur medio gratissima tellus</l>
<l>Nereidum matri et Neptuno Aegaeo,</l>
<l n="75">quam pius arquitenens oras et litora circum</l>
<l>errantem Mycono e celsa Gyaroque revinxit,</l>
<l>immotamque coli dedit et contemnere ventos.</l>
<l>Huc feror; haec fessos tuto placidissima portu</l>
<l>accipit: egressi veneramur Apollinis urbem.</l>
<l n="80">Rex Anius, rex idem hominum Phoebique sacerdos</l>
<l>vittis et sacra redimitus tempora lauro,</l>
<l>occurrit; veterem Anchisen adgnovit amicum.</l>
<l>Iungimus hospitio dextras, et tecta subimus.</l>
<milestone ed="p" n="84" unit="card"/>
<l>Templa dei saxo venerabar structa vetusto:</l>
<l n="85">&ldquo;Da propriam, Thymbraee, domum; da moenia fessis</l>
<l>et genus et mansuram urbem; serva altera Troiae</l>
<l>Pergama, reliquias Danaum atque immitis Achilli.</l>
<l>Quem sequimur?  Quove ire iubes?  Ubi ponere sedes?</l>
<l>Da, pater, augurium, atque animis inlabere nostris.&rdquo;</l>
<milestone ed="p" n="90" unit="card"/>
<l n="90">Vix ea fatus eram: tremere omnia visa repente,</l>
<l>liminaque laurusque dei, totusque moveri</l>
<l>mons circum, et mugire adytis cortina reclusis.</l>
<l>Submissi petimus terram, et vox fertur ad auris:</l>
<l>&ldquo;Dardanidae duri, quae vos a stirpe parentum</l>
<l n="95">prima tulit tellus, eadem vos ubere laeto</l>
<l>accipiet reduces.  Antiquam exquirite matrem:</l>
<l>hic domus Aeneae cunctis dominabitur oris,</l>
<l>et nati natorum, et qui nascentur ab illis.&rdquo;</l>
<l>Haec Phoebus; mixtoque ingens exorta tumultu</l>
<l n="100">laetitia, et cuncti quae sint ea moenia quaerunt,</l>
<l>quo Phoebus vocet errantis iubeatque reverti?</l>
<l>Tum genitor, veterum volvens monumenta virorum,</l>
<l>&ldquo;Audite, O proceres&rdquo; ait &ldquo;et spes discite vestras:</l>
<l>Creta Iovis magni medio iacet insula ponto;</l>
<l n="105">mons Idaeus ubi, et gentis cunabula nostrae.</l>
<l>Centum urbes habitant magnas, uberrima regna;</l>
<l>maximus unde pater, si rite audita recordor,</l>
<l>Teucrus Rhoeteas primum est advectus in oras,</l>
<l>optavitque locum regno.  Nondum Ilium et arces</l>
<l n="110">Pergameae steterant; habitabant vallibus imis.</l>
<l>hinc mater cultrix Cybeli Corybantiaque aera</l>
<l>Idaeumque nemus; hinc fida silentia sacris,</l>
<l>et iuncti currum dominae subiere leones.</l>
<l>Ergo agite, et, divom ducunt qua iussa, sequamur;</l>
<l n="115">placemus ventos et Gnosia regna petamus.</l>
<l>Nec longo distant cursu; modo Iuppiter adsit,</l>
<l>tertia lux classem Cretaeis sistet in oris.&rdquo;</l>
<l>Sic fatus, meritos aris mactavit honores,</l>
<l>taurum Neptuno, taurum tibi, pulcher Apollo</l>
<l n="120">nigram Hiemi pecudem, Zephyris felicibus albam.</l>
<milestone ed="p" n="121" unit="card"/>
<l>Fama volat pulsum regnis cessisse paternis</l>
<l>Idomenea ducem, desertaque litora Cretae</l>
<l>hoste vacare domos, sedesque adstare relictas.</l>
<l>Linquimus Ortygiae portus, pelagoque volamus,</l>
<l n="125">bacchatamque iugis Naxon viridemque Donysam,</l>
<l>Olearon, niveamque Paron, sparsasque per aequor</l>
<l>Cycladas, et crebris legimus freta consita terris.</l>
<l>Nauticus exoritur vario certamine clamor;</l>
<l>hortantur socii: &ldquo;Cretam proavosque petamus!&rdquo;</l>
<l n="130">Prosequitur surgens a puppi ventus euntis</l>
<l>et tandem antiquis Curetum adlabimur oris.</l>
<l>Ergo avidus muros optatae molior urbis,</l>
<l>Pergameamque voco, et laetam cognomine gentem</l>
<l>hortor amare focos arcemque attollere tectis.</l>
<milestone ed="p" n="135" unit="card"/>
<l n="135">Iamque fere sicco subductae litore puppes;</l>
<l>conubiis arvisque novis operata iuventus;</l>
<l>iura domosque dabam: subito cum tabida membris,</l>
<l>corrupto caeli tractu, miserandaque venit</l>
<l>arboribusque satisque lues et letifer annus.</l>
<l n="140">Linquebant dulcis animas, aut aegra trahebant</l>
<l>corpora; tum sterilis exurere Sirius agros;</l>
<l>arebant herbae, et victum seges aegra negabat.</l>
<l>Rursus ad oraclum Ortygiae Phoebumque remenso</l>
<l>hortatur pater ire mari, veniamque precari:</l>
<l n="145">quam fessis finem rebus ferat; unde laborum</l>
<l>temptare auxilium iubeat; quo vertere cursus.</l>
<milestone ed="p" n="147" unit="card"/>
<l>Nox erat, et terris animalia somnus habebat:</l>
<l>effigies sacrae divom Phrygiique Penates,</l>
<l>quos mecum a Troia mediisque ex ignibus urbis</l>
<l n="150">extuleram, visi ante oculos adstare iacentis</l>
<l>in somnis, multo manifesti lumine, qua se</l>
<l>plena per insertas fundebat luna fenestras;</l>
<l>tum sic adfari et curas his demere dictis:</l>
<l>&ldquo;Quod tibi delato Ortygiam dicturus Apollo est,</l>
<l n="155">hic canit, et tua nos en ultro ad limina mittit.</l>
<l>Nos te, Dardania incensa, tuaque arma secuti,</l>
<l>nos tumidum sub te permensi classibus aequor,</l>
<l>idem venturos tollemus in astra nepotes,</l>
<l>imperiumque urbi dabimus: tu moenia magnis</l>
<l n="160">magna para, longumque fugae ne linque laborem.</l>
<l>Mutandae sedes: non haec tibi litora suasit</l>
<l>Delius, aut Cretae iussit considere Apollo.</l>
<l>Est locus, Hesperiam Grai cognomine dicunt,</l>
<l>terra antiqua, potens armis atque ubere glaebae;</l>
<l n="165">Oenotri coluere viri; nunc fama minores</l>
<l>Italiam dixisse ducis de nomine gentem:</l>
<l>hae nobis propriae sedes; hinc Dardanus ortus,</l>
<l>Iasiusque pater, genus a quo principe nostrum.</l>
<l>Surge age, et haec laetus longaevo dicta parenti</l>
<l n="170">haud dubitanda refer: Corythum terrasque requirat</l>
<l>Ausonias; Dictaea negat tibi Iuppiter arva.&rdquo;</l>
<l>Talibus attonitus visis et voce deorum&mdash;</l>
<l>nec sopor illud erat, sed coram adgnoscere voltus</l>
<l>velatasque comas praesentiaque ora videbar;</l>
<l n="175">tum gelidus toto manabat corpore sudor</l>
<l>corripio e stratis corpus, tendoque supinas</l>
<l>ad caelum cum voce manus, et munera libo</l>
<l>intemerata focis.  Perfecto laetus honore</l>
<l>Anchisen facio certum, remque ordine pando.</l>
<l n="180">Adgnovit prolem ambiguam geminosque parentes,</l>
<l>seque novo veterum deceptum errore locorum.</l>
<l>Tum memorat: &ldquo;Nate, Iliacis exercite fatis,</l>
<l>sola mihi talis casus Cassandra canebat.</l>
<l>Nunc repeto haec generi portendere debita nostro,</l>
<l n="185">et saepe Hesperiam, saepe Itala regna vocare.</l>
<l>Sed quis ad Hesperiae venturos litora Teucros</l>
<l>crederet, aut quem tum vates Cassandra moveret?</l>
<l>Cedamus Phoebo, et moniti meliora sequamur.&rdquo;</l>
<l>Sic ait, et cuncti dicto paremus ovantes.</l>
<l n="190">Hanc quoque deserimus sedem, paucisque relictis</l>
<l>vela damus, vastumque cava trabe currimus aequor.</l>
<milestone ed="p" n="192" unit="card"/>
<l>Postquam altum tenuere rates, nec iam amplius ullae</l>
<l>adparent terrae, caelum undique et undique pontus,</l>
<l>tum mihi caeruleus supra caput adstitit imber,</l>
<l n="195">noctem hiememque ferens, et inhorruit unda tenebris.</l>
<l>Continuo venti volvunt mare, magnaque surgunt</l>
<l>aequora; dispersi iactamur gurgite vasto;</l>
<l>involvere diem nimbi, et nox umida caelum</l>
<l>abstulit; ingeminant abruptis nubibus ignes.</l>
<l n="200">Excutimur cursu, et caecis erramus in undis.</l>
<l>Ipse diem noctemque negat discernere caelo,</l>
<l>nec meminisse viae media Palinurus in unda.</l>
<l>Tris adeo incertos caeca caligine soles</l>
<l>erramus pelago, totidem sine sidere noctes.</l>
<l n="205">Quarto terra die primum se attollere tandem</l>
<l>visa, aperire procul montis, ac volvere fumum.</l>
<l>Vela cadunt, remis insurgimus; haud mora nautae</l>
<l>adnixi torquent spumas et caerula verrunt.</l>
<l>Servatum ex undis Strophadum me litora primum</l>
<l n="210">accipiunt; Strophades Graio stant nomine dictae,</l>
<l>insulae Ionio in magno, quas dira Celaeno</l>
<l>Harpyiaeque colunt aliae, Phineia postquam</l>
<l>clausa domus, mensasque metu liquere priores.</l>
<l>Tristius haud illis monstrum, nec saevior ulla</l>
<l n="215">pestis et ira deum Stygiis sese extulit undis.</l>
<l>Virginei volucrum voltus, foedissima ventris</l>
<l>proluvies, uncaeque manus, et pallida semper</l>
<l part="Y">ora fame.</l>
<l>Huc ubi delati portus intravimus, ecce</l>
<l n="220">laeta boum passim campis armenta videmus,</l>
<l>caprigenumque pecus nullo custode per herbas.</l>
<l>Inruimus ferro, et divos ipsumque vocamus</l>
<l>in partem praedamque Iovem; tum litore curvo</l>
<l>exstruimusque toros, dapibusque epulamur opimis.</l>
<l n="225">At subitae horrifico lapsu de montibus adsunt</l>
<l>Harpyiae, et magnis quatiunt clangoribus alas,</l>
<l>diripiuntque dapes, contactuque omnia foedant</l>
<l>immundo; tum vox taetrum dira inter odorem.</l>
<l>Rursum in secessu longo sub rupe cavata,</l>
<l n="230">arboribus clausi circum atque horrentibus umbris,</l>
<l>instruimus mensas arisque reponimus ignem:</l>
<l>rursum ex diverso caeli caecisque latebris</l>
<l>turba sonans praedam pedibus circumvolat uncis,</l>
<l>polluit ore dapes.  Sociis tunc, arma capessant,</l>
<l n="235">edico, et dira bellum cum gente gerendum.</l>
<l>Haud secus ac iussi faciunt, tectosque per herbam</l>
<l>disponunt enses et scuta latentia condunt.</l>
<l>Ergo ubi delapsae sonitum per curva dedere</l>
<l>litora, dat signum specula Misenus ab alta</l>
<l n="240">aere cavo.  Invadunt socii, et nova proelia temptant,</l>
<l>obscenas pelagi ferro foedare volucres:</l>
<l>sed neque vim plumis ullam nec volnera tergo</l>
<l>accipiunt, celerique fuga sub sidera lapsae</l>
<l>semesam praedam et vestigia foeda relinquunt.</l>
<l n="245">Una in praecelsa consedit rupe Celaeno,</l>
<l>infelix vates, rumpitque hanc pectore vocem:</l>
<l>&ldquo;Bellum etiam pro caede boum stratisque iuvencis,</l>
<l>Laomedontiadae, bellumne inferre paratis,</l>
<l>et patrio Harpyias insontis pellere regno?</l>
<l n="250">Accipite ergo animis atque haec mea figite dicta,</l>
<l>quae Phoebo pater omnipotens, mihi Phoebus Apollo</l>
<l>praedixit, vobis Furiarum ego maxuma pando.</l>
<l>Italiam cursu petitis, ventisque vocatis</l>
<l>ibitis Italiam, portusque intrare licebit;</l>
<l n="255">sed non ante datam cingetis moenibus urbem,</l>
<l>quam vos dira fames nostraeque iniuria caedis</l>
<l>ambesas subigat malis absumere mensas.&rdquo;</l>
<milestone ed="p" n="258" unit="card"/>
<l>Dixit, et in silvam pennis ablata refugit.</l>
<l>At sociis subita gelidus formidine sanguis</l>
<l n="260">deriguit; cecidere animi, nec iam amplius armis,</l>
<l>sed votis precibusque iubent exposcere pacem,</l>
<l>sive deae, seu sint dirae obscenaeque volucres.</l>
<l>Et pater Anchises passis de litore palmis</l>
<l>numina magna vocat, meritosque indicit honores:</l>
<l n="265">&ldquo;Di, prohibete minas; di, talem avertite casum,</l>
<l>et placidi servate pios!&rdquo; Tum litore funem</l>
<l>deripere, excussosque iubet laxare rudentes.</l>
<l>Tendunt vela Noti; fugimus spumantibus undis,</l>
<l>qua cursum ventusque gubernatorque vocabat.</l>
<l n="270">Iam medio adparet fluctu nemorosa Zacynthos</l>
<l>Dulichiumque Sameque et Neritos ardua saxis.</l>
<l>Effugimus scopulos Ithacae, Laertia regna,</l>
<l>et terram altricem saevi exsecramur Ulixi.</l>
<l>Mox et Leucatae nimbosa cacumina montis</l>
<l n="275">et formidatus nautis aperitur Apollo.</l>
<l>Hunc petimus fessi et parvae succedimus urbi;</l>
<l>ancora de prora iacitur, stant litore puppes.</l>
<milestone ed="p" n="278" unit="card"/>
<l>Ergo insperata tandem tellure potiti,</l>
<l>lustramurque Iovi votisque incendimus aras,</l>
<l n="280">Actiaque Iliacis celebramus litora ludis.</l>
<l>Exercent patrias oleo labente palaestras</l>
<l>nudati socii; iuvat evasisse tot urbes</l>
<l>Argolicas, mediosque fugam tenuisse per hostis.</l>
<l>Interea magnum sol circumvolvitur annum,</l>
<l n="285">et glacialis hiemps aquilonibus asperat undas.</l>
<l>Aere cavo clipeum.  magni gestamen Abantis,</l>
<l>postibus adversis figo, et rem carmine signo:</l>
<l>AENEAS HAEC DE DANAIS VICTORIBVS ARMA.</l>
<l>Linquere tum portus iubeo et considere transtris:</l>
<l n="290">certatim socii feriunt mare et aequora verrunt.</l>
<l>Protinus a&euml;rias Phaeacum abscondimus arces,</l>
<l>litoraque Epiri legimus portuque subimus</l>
<l>Chaonio, et celsam Buthroti accedimus urbem.</l>
<milestone ed="p" n="294" unit="card"/>
<l>Hic incredibilis rerum fama occupat auris,</l>
<l n="295">Priamiden Helenum Graias regnare per urbes,</l>
<l>coniugio Aeacidae Pyrrhi sceptrisque potitum,</l>
<l>et patrio Andromachen iterum cessisse marito.</l>
<l>Obstipui, miroque incensum pectus amore,</l>
<l>compellare virum et casus cognoscere tantos.</l>
<l n="300">Progredior portu, classis et litora linquens,</l>
<l>sollemnis cum forte dapes et tristia dona</l>
<l>ante urbem in luco falsi Simoentis ad undam</l>
<l>libabat cineri Andromache, Manisque vocabat</l>
<l>Hectoreum ad tumulum, viridi quem caespite inanem</l>
<l n="305">et geminas, causam lacrimis, sacraverat aras.</l>
<l>Ut me conspexit venientem et Tro&iuml;a circum</l>
<l>arma amens vidit, magnis exterrita monstris</l>
<l>deriguit visu in medio, calor ossa reliquit;</l>
<l>labitur, et longo vix tandem tempore fatur:</l>
<l n="310">&ldquo;Verane te facies, verus mihi nuntius adfers,</l>
<l>nate dea?  Vivisne, aut, si lux alma recessit,</l>
<l>Hector ubi est?&rdquo; Dixit, lacrimasque effudit et omnem</l>
<l>implevit clamore locum.  Vix pauca furenti</l>
<l>subicio, et raris turbatus vocibus hisco:</l>
<l n="315">&ldquo;vivo equidem, vitamque extrema per omnia duco;</l>
<l part="Y">ne dubita, nam vera vides.</l>
<l>Heu, quis te casus deiectam coniuge tanto</l>
<l>excipit, aut quae digna satis fortuna revisit</l>
<l>Hectoris Andromachen?  Pyrrhin&rdquo; conubia servas?&rdquo;</l>
<milestone ed="p" n="320" unit="card"/>
<l n="320">Deiecit vultum et demissa voce locuta est:</l>
<l>&ldquo;O felix una ante alias Priame&iuml;a virgo,</l>
<l>hostilem ad tumulum Troiae sub moenibus altis</l>
<l>iussa mori, quae sortitus non pertulit ullos,</l>
<l>nec victoris eri tetigit captiva cubile!</l>
<l n="325">nos, patria incensa, diversa per aequora vectae,</l>
<l>stirpis Achilleae fastus iuvenemque superbum,</l>
<l>servitio enixae, tulimus: qui deinde, secutus</l>
<l>Ledaeam Hermionen Lacedaemoniosque hymenaeos,</l>
<l>me famulo famulamque Heleno transmisit habendam.</l>
<l n="330">Ast illum, ereptae magno inflammatus amore</l>
<l>coniugis et scelerum Furiis agitatus, Orestes</l>
<l>excipit incautum patriasque obtruncat ad aras.</l>
<l>Morte Neoptolemi regnorum reddita cessit</l>
<l>pars Heleno, qui Chaonios cognomine campos</l>
<l n="335">Chaoniamque omnem Troiano a Chaone dixit,</l>
<l>Pergamaque Iliacamque iugis hanc addidit arcem.</l>
<l>Sed tibi qui cursum venti, quae fata dedere?</l>
<l>Aut quisnam ignarum nostris deus adpulit oris?</l>
<l>Quid puer Ascanius?  superatne et vescitur aura,</l>
<l part="Y" n="340">quem tibi iam Troia&mdash;</l>
<l>Ecqua tamen puero est amissae cura parentis?</l>
<l>Ecquid in antiquam virtutem animosque virilis</l>
<l>et pater Aeneas et avunculus excitat Hector?&rdquo;</l>
<l>Talia fundebat lacrimans longosque ciebat</l>
<l n="345">incassum fletus, cum sese a moenibus heros</l>
<l>Priamides multis Helenus comitantibus adfert,</l>
<l>adgnoscitque suos, laetusque ad limina ducit,</l>
<l>et multum lacrimas verba inter singula fundit.</l>
<l>Procedo, et parvam Troiam simulataque magnis</l>
<l n="350">Pergama, et arentem Xanthi cognomine rivum</l>
<l>adgnosco, Scaeaeque amplector limina portae.</l>
<l>Nec non et Teucri socia simul urbe fruuntur:</l>
<l>illos porticibus rex accipiebat in amplis;</l>
<l>aula&iuml; medio libabant pocula Bacchi,</l>
<l n="355">impositis auro dapibus, paterasque tenebant.</l>
<milestone ed="p" n="356" unit="card"/>
<l>Iamque dies alterque dies processit, et aurae</l>
<l>vela vocant tumidoque inflatur carbasus austro.</l>
<l>His vatem adgredior dictis ac talia quaeso:</l>
<l>&ldquo;Troiugena, interpres divom, qui numina Phoebi,</l>
<l n="360">qui tripodas, Clarii laurus, qui sidera sentis,</l>
<l>et volucrum linguas et praepetis omina pennae,</l>
<l>fare age&mdash;namque omnem cursum mihi prospera dixit</l>
<l>religio, et cuncti suaserunt numine divi</l>
<l>Italiam petere et terras temptare repostas:</l>
<l n="365">sola novum dictuque nefas Harpyia Celaeno</l>
<l>prodigium canit, et tristis denuntiat iras,</l>
<l>obscenamque famem&mdash;quae prima pericula vito?</l>
<l>Quidve sequens tantos possim superare labores?&rdquo;</l>
<l>Hic Helenus, caesis primum de more iuvencis,</l>
<l n="370">exorat pacem divom, vittasque resolvit</l>
<l>sacrati capitis, meque ad tua limina, Phoebe,</l>
<l>ipse manu multo suspensum numine ducit,</l>
<l>atque haec deinde canit divino ex ore sacerdos:</l>
<milestone ed="p" n="374" unit="card"/>
<l>&ldquo;Nate dea,&mdash;nam te maioribus ire per altum</l>
<l n="375">auspiciis manifesta fides: sic fata deum rex</l>
<l>sortitur, volvitque vices; is vertitur ordo&mdash;</l>
<l>pauca tibi e multis, quo tutior hospita lustres</l>
<l>aequora et Ausonio possis considere portu,</l>
<l>expediam dictis; prohibent nam cetera Parcae</l>
<l n="380">scire Helenum farique vetat Saturnia Iuno.</l>
<l>Principio Italiam, quam tu iam rere propinquam</l>
<l>vicinosque, ignare, paras invadere portus,</l>
<l>longa procul longis via dividit invia terris.</l>
<l>Ante et Trinacria lentandus remus in unda,</l>
<l n="385">et salis Ausonii lustrandum navibus aequor,</l>
<l>infernique lacus, Aeaeaeque insula Circae,</l>
<l>quam tuta possis urbem componere terra:</l>
<l>signa tibi dicam, tu condita mente teneto:</l>
<l>cum tibi sollicito secreti ad fluminis undam</l>
<l n="390">litoreis ingens inventa sub ilicibus sus</l>
<l>triginta capitum fetus enixa iacebit.</l>
<l>alba, solo recubans, albi circum ubera nati,</l>
<l>is locus urbis erit, requies ea certa laborum.</l>
<l>Nec tu mensarum morsus horresce futuros:</l>
<l n="395">fata viam invenient, aderitque vocatus Apollo.</l>
<l>&ldquo;Has autem terras, Italique hanc litoris oram,</l>
<l>proxuma quae nostri perfunditur aequoris aestu,</l>
<l>effuge; cuncta malis habitantur moenia Grais.</l>
<l>Hic et Narycii posuerunt moenia Locri,</l>
<l n="400">et Sallentinos obsedit milite campos</l>
<l>Lyctius Idomeneus; hic illa ducis Meliboei</l>
<l>parva Philoctetae subnixa Petelia muro.</l>
<l>Quin, ubi transmissae steterint trans aequora classes,</l>
<l>et positis aris iam vota in litore solves,</l>
<l n="405">purpureo velare comas adopertus amictu,</l>
<l>ne qua inter sanctos ignis in honore deorum</l>
<l>hostilis facies occurrat et omina turbet.</l>
<l>Hunc socii morem sacrorum, hunc ipse teneto:</l>
<l>hac casti maneant in religione nepotes.</l>
<l n="410">&ldquo;Ast ubi digressum Siculae te admoverit orae</l>
<l>ventus, et angusti rarescent claustra Pelori,</l>
<l>laeva tibi tellus et longo laeva petantur</l>
<l>aequora circuitu: dextrum fuge litus et undas.</l>
<l>Haec loca vi quondam et vasta convolsa ruina&mdash;</l>
<l n="415">tantum aevi longinqua valet mutare vetustas&mdash;</l>
<l>dissiluisse ferunt, cum protinus utraque tellus</l>
<l>una foret; venit medio vi pontus et undis</l>
<l>Hesperium Siculo latus abscidit, arvaque et urbes</l>
<l>litore diductas angusto interluit aestu.</l>
<l n="420">Dextrum Scylla latus, laevum implacata Charybdis</l>
<l>obsidet, atque imo barathri ter gurgite vastos</l>
<l>sorbet in abruptum fluctus, rursusque sub auras</l>
<l>erigit alternos et sidera verberat unda.</l>
<l>At Scyllam caecis cohibet spelunca latebris,</l>
<l n="425">ora exsertantem et navis in saxa trahentem.</l>
<l>Prima hominis facies et pulchro pectore virgo</l>
<l>pube tenus, postrema immani corpore pristis,</l>
<l>delphinum caudas utero commissa luporum.</l>
<l>Praestat Trinacrii metas lustrare Pachyni</l>
<l n="430">cessantem, longos et circumflectere cursus,</l>
<l>quam semel informem vasto vidisse sub antro</l>
<l>Scyllam, et caeruleis canibus resonantia saxa.</l>
<l>&ldquo;Praeterea, si qua est Heleno prudentia, vati</l>
<l>si qua fides, animum si veris implet Apollo,</l>
<l n="435">unum illud tibi, nate dea, proque omnibus unum</l>
<l>praedicam, et repetens iterumque iterumque monebo:</l>
<l>Iunonis magnae primum prece numen adora;</l>
<l>Iunoni cane vota libens, dominamque potentem</l>
<l>supplicibus supera donis: sic denique victor</l>
<l n="440">Trinacria finis Italos mittere relicta.</l>
<milestone ed="p" n="441" unit="card"/>
<l>&ldquo;Huc ubi delatus Cumaeam accesseris urbem,</l>
<l>divinosque lacus, et Averna sonantia silvis,</l>
<l>insanam vatem aspicies, quae rupe sub ima</l>
<l>fata canit, foliisque notas et nomina mandat.</l>
<l n="445">Quaecumque in foliis descripsit carmina virgo,</l>
<l>digerit in numerum, atque antro seclusa relinquit.</l>
<l>Illa manent immota locis, neque ab ordine cedunt;</l>
<l>verum eadem, verso tenuis cum cardine ventus</l>
<l>impulit et teneras turbavit ianua frondes,</l>
<l n="450">numquam deinde cavo volitantia prendere saxo,</l>
<l>nec revocare situs aut iungere carmina curat:</l>
<l>inconsulti abeunt, sedemque odere Sibyllae.</l>
<l>Hic tibi ne qua morae fuerint dispendia tanti,&mdash;</l>
<l>quamvis increpitent socii, et vi cursus in altum</l>
<l n="455">vela vocet, possisque sinus implere secundos,&mdash;</l>
<l>quin adeas vatem precibusque oracula poscas</l>
<l>ipsa canat, vocemque volens atque ora resolvat.</l>
<l>Illa tibi Italiae populos venturaque bella,</l>
<l>et quo quemque modo fugiasque ferasque laborem</l>
<l n="460">expediet, cursusque dabit venerata secundos.</l>
<l>Haec sunt, quae nostra liceat te voce moneri.</l>
<l>Vade age, et ingentem factis fer ad aethera Troiam.&rdquo;</l>
<milestone ed="p" n="463" unit="card"/>
<l>Quae postquam vates sic ore effatus amico est,</l>
<l>dona dehinc auro gravia sectoque elephanto</l>
<l n="465">imperat ad navis ferri, stipatque carinis</l>
<l>ingens argentum, Dodonaeosque lebetas,</l>
<l>loricam consertam hamis auroque trilicem,</l>
<l>et conum insignis galeae cristasque comantis,</l>
<l>arma Neoptolemi; sunt et sua dona parenti.</l>
<l part="Y" n="470">Addit equos, additque duces;</l>
<l>remigium supplet; socios simul instruit armis.</l>
<milestone ed="p" n="472" unit="card"/>
<l>Interea classem velis aptare iubebat</l>
<l>Anchises, fieret vento mora ne qua ferenti.</l>
<l>Quem Phoebi interpres multo compellat honore:</l>
<l n="475">&ldquo;Coniugio, Anchise, Veneris dignate superbo,</l>
<l>cura deum, bis Pergameis erepte ruinis,</l>
<l>ecce tibi Ausoniae tellus; hanc arripe velis.</l>
<l>Et tamen hanc pelago praeterlabare necesse est;</l>
<l>Ausoniae pars illa procul, quam pandit Apollo.</l>
<l n="480">Vade&rdquo; ait &ldquo;O felix nati pietate.  Quid ultra</l>
<l>provehor, et fando surgentis demoror austros?&rdquo;</l>
<l>Nec minus Andromache digressu maesta supremo</l>
<l>fert picturatas auri subtemine vestes</l>
<l>et Phrygiam Ascanio chlamydem (nec cedit honore),</l>
<l n="485">textilibusque onerat donis, ac talia fatur:</l>
<l>&ldquo;Accipe et haec, manuum tibi quae monumenta mearum</l>
<l>sint, puer, et longum Andromachae testentur amorem,</l>
<l>coniugis Hectoreae.  Cape dona extrema tuorum,</l>
<l>O milli sola mei super Astyanactis imago:</l>
<l n="490">sic oculos, sic ille manus, sic ora ferebat;</l>
<l>et nunc aequali tecum pubesceret aevo.&rdquo;</l>
<l>Hos ego digrediens lacrimis adfabar obortis:</l>
<l>&ldquo;Vivite felices, quibus est fortuna peracta</l>
<l>iam sua; nos alia ex aliis in fata vocamur.</l>
<l n="495">Vobis parta quies; nullum maris aequor arandum,</l>
<l>arva neque Ausoniae semper cedentia retro</l>
<l>quaerenda.  Effigiem Xanthi Troiamque videtis</l>
<l>quam vestrae fecere manus, melioribus, opto,</l>
<l>auspiciis, et quae fuerit minus obvia Graiis.</l>
<l n="500">Si quando Thybrim vicinaque Thybridis arva</l>
<l>intraro, gentique meae data moenia cernam,</l>
<l>cognatas urbes olim populosque propinquos,</l>
<l>Epiro, Hesperia, quibus idem Dardanus auctor</l>
<l>atque idem casus, unam faciemus utramque</l>
<l n="505">Troiam animis; maneat nostros ea cura nepotes.&rdquo;</l>
<milestone ed="p" n="506" unit="card"/>
<l>Provehimur pelago vicina Ceraunia iuxta,</l>
<l>unde iter Italiam cursusque brevissimus undis.</l>
<l>Sol ruit interea et montes umbrantur opaci;</l>
<l>sternimur optatae gremio telluris ad undam,</l>
<l n="510">sortiti remos, passimque in litore sicco</l>
<l>corpora curamus; fessos sopor inrigat artus.</l>
<l>Necdum orbem medium Nox horis acta subibat:</l>
<l>haud segnis strato surgit Palinurus et omnis</l>
<l>explorat ventos, atque auribus aera captat;</l>
<l n="515">sidera cuncta notat tacito labentia caelo,</l>
<l>Arcturum pluviasque Hyadas geminosque Triones,</l>
<l>armatumque auro circumspicit Oriona.</l>
<l>Postquam cuncta videt caelo constare sereno,</l>
<l>dat clarum e puppi signum; nos castra movemus,</l>
<l n="520">temptamusque viam et velorum pandimus alas.</l>
<milestone ed="p" n="521" unit="card"/>
<l>Iamque rubescebat stellis Aurora fugatis,</l>
<l>cum procul obscuros collis humilemque videmus</l>
<l>Italiam.  &ldquo;Italiam&rdquo; primus conclamat Achates,</l>
<l>&ldquo;Italiam&rdquo; laeto socii clamore salutant.</l>
<l n="525">Tum pater Anchises magnum cratera corona</l>
<l>induit, implevitque mero, divosque vocavit</l>
<l part="Y">stans celsa in puppi:</l>
<l>&ldquo;Di maris et terrae tempestatumque potentes,</l>
<l>ferte viam vento facilem et spirate secundi.&rdquo;</l>
<l n="530">Crebrescunt optatae aurae portusque patescit</l>
<l>iam propior, templumque adparet in arce Minervae.</l>
<l>Vela legunt socii et proras ad litora torquent.</l>
<l>Portus ab Euroo fluctu curvatus in arcum,</l>
<l>obiectae salsa spumant aspargine cautes;</l>
<l n="535">ipse latet; gemino demittunt bracchia muro</l>
<l>turriti scopuli, refugitque ab litore templum.</l>
<l>Quattuor hic, primum omen, equos in gramine vidi</l>
<l>tondentis campum late, candore nivali.</l>
<l>Et pater Anchises: &ldquo;Bellum, O terra hospita, portas</l>
<l n="540">bello armantur equi, bellum haec armenta minantur.</l>
<l>Sed tamen idem olim curru succedere sueti</l>
<l>quadrupedes, et frena iugo concordia ferre;</l>
<l>spes et pacis&rdquo; ait.  Tum numina sancta precamur</l>
<l>Palladis armisonae, quae prima accepit ovantis,</l>
<l n="545">et capita ante aras Phrygio velamur amictu;</l>
<l>praeceptisque Heleni, dederat quae maxima, rite</l>
<l>Iunoni Argivae iussos adolemus honores.</l>
<milestone ed="p" n="548" unit="card"/>
<l>Haud mora, continuo perfectis ordine votis,</l>
<l>cornua velatarum obvertimus antemarum,</l>
<l n="550">Graiugenumque domos suspectaque linquimus arva.</l>
<l>Hinc sinus Herculei (si vera est fama) Tarenti</l>
<l>cernitur; attollit se diva Lacinia contra,</l>
<l>Caulonisque arces et navifragum Scylaceum.</l>
<l>Tum procul e fluctu Trinacria cernitur Aetna,</l>
<l n="555">et gemitum ingentem pelagi pulsataque saxa</l>
<l>audimus longe fractasque ad litora voces,</l>
<l>exsultantque vada, atque aestu miscentur harenae.</l>
<l>Et pater Anchises: &ldquo;Nimirum haec illa Charybdis:</l>
<l>hos Helenus scopulos, haec saxa horrenda canebat.</l>
<l n="560">Eripite, O socii, pariterque insurgite remis!&rdquo;</l>
<l>Haud minus ac iussi faciunt, primusque rudentem</l>
<l>contorsit laevas proram Palinurus ad undas.</l>
<l>laevam cuncta cohors remis ventisque petivit.</l>
<l>Tollimur in caelum curvato gurgite, et idem</l>
<l n="565">subducta ad Manis imos desedimus unda.</l>
<l>Ter scopuli clamorem inter cava saxa dedere:</l>
<l>ter spumam elisam et rorantia vidimus astra.</l>
<l>Interea fessos ventus cum sole reliquit,</l>
<l>ignarique viae Cyclopum adlabimur oris.</l>
<milestone ed="p" n="570" unit="card"/>
<l n="570">Portus ab accessu ventorum immotus et ingens</l>
<l>ipse; sed horrificis iuxta tonat Aetna ruinis;</l>
<l>interdumque atram prorumpit ad aethera nubem,</l>
<l>turbine fumantem piceo et candente favilla,</l>
<l>attollitque globos flammarum et sidera lambit;</l>
<l n="575">interdum scopulos avolsaque viscera montis</l>
<l>erigit eructans, liquefactaque saxa sub auras</l>
<l>cum gemitu glomerat, fundoque exaestuat imo.</l>
<l>Fama est Enceladi semustum fulmine corpus</l>
<l>urgueri mole hac, ingentemque insuper Aetnam</l>
<l n="580">impositam ruptis flammam exspirare caminis;</l>
<l>et fessum quotiens mutet latus, intremere omnem</l>
<l>murmure Trinacriam, et caelum subtexere fumo.</l>
<l>Noctem illam tecti silvis immania monstra</l>
<l>perferimus, nec quae sonitum det causa videmus.</l>
<l n="585">Nam neque erant astrorum ignes, nec lucidus aethra</l>
<l>siderea polus, obscuro sed nubila caelo,</l>
<l>et lunam in nimbo nox intempesta tenebat.</l>
<milestone ed="p" n="588" unit="card"/>
<l>Postera iamque dies primo surgebat Eoo,</l>
<l>umentemque Aurora polo dimoverat umbram:</l>
<l n="590">cum subito e silvis, macie confecta suprema,</l>
<l>ignoti nova forma viri miserandaque cultu</l>
<l>procedit, supplexque manus ad litora tendit.</l>
<l>Respicimus: dira inluvies inmissaque barba,</l>
<l>consertum tegumen spinis; at cetera Graius,</l>
<l n="595">[et quondam patriis ad Troiam missus in armis.]</l>
<l>Isque ubi Dardanios habitus et Troia vidit</l>
<l>arma procul, paulum aspectu conterritus haesit,</l>
<l>continuitque gradum; mox sese ad litora praeceps</l>
<l>cum fletu precibusque tulit: &ldquo;Per sidera testor,</l>
<l n="600">per superos atque hoc caeli spirabile lumen,</l>
<l>tollite me, Teucri; quascumque abducite terras;</l>
<l>hoc sat erit.  Scio me Danais e classibus unum,</l>
<l>et bello Iliacos fateor petiisse Penatis;</l>
<l>pro quo, si sceleris tanta est iniuria nostri,</l>
<l n="605">spargite me in fluctus, vastoque inmergite ponto.</l>
<l>Si pereo, hominum manibus periisse iuvabit.&rdquo;</l>
<l>Dixerat, et genua amplexus genibusque volutans</l>
<l>haerebat.  Qui sit, fari, quo sanguine cretus,</l>
<l>hortamur; quae deinde agitet fortuna, fateri.</l>
<l n="610">Ipse pater dextram Anchises, haud multa moratus,</l>
<l>dat iuveni, atque animum praesenti pignore firmat.</l>
<l>Ille haec, deposita tandem formidine, fatur:</l>
<milestone ed="p" n="613" unit="card"/>
<l>&ldquo;Sum patria ex Ithaca, comes infelicis Ulixi,</l>
<l>nomine Achaemenides, Troiam genitore Adamasto</l>
<l n="615">paupere&mdash;mansissetque utinam fortuna!&mdash;profectus.</l>
<l>Hic me, dum trepidi crudelia limina linquunt,</l>
<l>inmemores socii vasto Cyclopis in antro</l>
<l>deseruere.  Domus sanie dapibusque cruentis,</l>
<l>intus opaca, ingens; ipse arduus, altaque pulsat</l>
<l n="620">sidera&mdash;Di, talem terris avertite pestem!&mdash;</l>
<l>nec visu facilis nec dictu adfabilis ulli.</l>
<l>Visceribus miserorum et sanguine vescitur atro.</l>
<l>Vidi egomet, duo de numero cum corpora nostro</l>
<l>prensa manu magna, medio resupinus in antro,</l>
<l n="625">frangeret ad saxum, sanieque aspersa natarent</l>
<l>limina; vidi atro cum membra fluentia tabo</l>
<l>manderet, et tepidi tremerent sub dentibus artus.</l>
<l>Haud impune quidem; nec talia passus Ulixes,</l>
<l>oblitusve sui est Ithacus discrimine tanto.</l>
<l n="630">Nam simul expletus dapibus vinoque sepultus</l>
<l>cervicem inflexam posuit, iacuitque per antrum</l>
<l>immensus, saniem eructans et frusta cruento</l>
<l>per somnum commixta mero, nos magna precati</l>
<l>numina sortitique vices, una undique circum</l>
<l n="635">fundimur, et telo lumen terebramus acuto,&mdash;</l>
<l>ingens, quod torva solum sub fronte latebat,</l>
<l>Argolici clipei aut Phoebeae lampadis instar,&mdash;</l>
<l>et tandem laeti sociorum ulciscimur umbras.</l>
<l>Sed fugite, O miseri, fugite, atque ab litore funem</l>
<l part="Y" n="640">rumpite.</l>
<l>Nam qualis quantusque cavo Polyphemus in antro</l>
<l>lanigeras claudit pecudes atque ubera pressat,</l>
<l>centum alii curva haec habitant ad litora volgo</l>
<l>infandi Cyclopes, et altis montibus errant.</l>
<l n="645">Tertia iam lunae se cornua lumine complent,</l>
<l>cum vitam in silvis inter deserta ferarum</l>
<l>lustra domosque traho, vastosque ab rupe Cyclopas</l>
<l>prospicio, sonitumque pedum vocemque tremesco.</l>
<l>Victum infelicem, bacas lapidosaque corna,</l>
<l n="650">dant rami et volsis pascunt radicibus herbae.</l>
<l>Omnia conlustrans, hanc primum ad litora classem</l>
<l>conspexi venientem.  Huic me, quaecumque fuisset,</l>
<l>addixi: satis est gentem effugisse nefandam.</l>
<l>Vos animam hanc potius quocumque absumite leto.&rdquo;</l>
<milestone ed="p" n="655" unit="card"/>
<l n="655">Vix ea fatus erat, summo cum monte videmus</l>
<l>ipsum inter pecudes vasta se mole moventem</l>
<l>pastorem Polyphemum et litora nota petentem,</l>
<l>monstrum horrendum, informe, ingens, cui lumen ademptum.</l>
<l>Trunca manu pinus regit et vestigia firmat;</l>
<l n="660">lanigerae comitantur oves&mdash;ea sola voluptas</l>
<l part="Y">solamenque mali.</l>
<l>Postquam altos tetigit fluctus et ad aequora venit,</l>
<l>luminis effossi fluidum lavit inde cruorem,</l>
<l>dentibus infrendens gemitu, graditurque per aequor</l>
<l n="665">iam medium, necdum fluctus latera ardua tinxit.</l>
<l>Nos procul inde fugam trepidi celerare, recepto</l>
<l>supplice sic merito, tacitique incidere funem;</l>
<l>vertimus et proni certantibus aequora remis.</l>
<l>Sensit, et ad sonitum vocis vestigia torsit;</l>
<l n="670">verum ubi nulla datur dextra adfectare potestas,</l>
<l>nec potis Ionios fluctus aequare sequendo,</l>
<l>clamorem immensum tollit, quo pontus et omnes</l>
<l>contremuere undae, penitusque exterrita tellus</l>
<l>Italiae, curvisque immugiit Aetna cavernis.</l>
<milestone ed="p" n="675" unit="card"/>
<l n="675">At genus e silvis Cyclopum et montibus altis</l>
<l>excitum ruit ad portus et litora complent.</l>
<l>Cernimus adstantis nequiquam lumine torvo</l>
<l>Aetnaeos fratres, caelo capita alta ferentis,</l>
<l>concilium horrendum: quales cum vertice celso</l>
<l n="680">aeriae quercus, aut coniferae cyparissi</l>
<l>constiterunt, silva alta Iovis, lucusve Dianae.</l>
<l>Praecipites metus acer agit quocumque rudentis</l>
<l>excutere, et ventis intendere vela secundis.</l>
<l>Contra iussa monent Heleni Scyllam atque Charybdin</l>
<l n="685">inter, utramque viam leti discrimine parvo,</l>
<l>ni teneant cursus; certum est dare lintea retro.</l>
<l>Ecce autem Boreas angusta ab sede Pelori</l>
<l>missus adest.  Vivo praetervehor ostia saxo</l>
<l>Pantagiae Megarosque sinus Thapsumque iacentem.</l>
<l n="690">Talia monstrabat relegens errata retrorsus</l>
<l>litora Achaemenides; comes infelicis Ulixi.</l>
<milestone ed="p" n="692" unit="card"/>
<l>Sicanio praetenta sinu iacet insula contra</l>
<l>Plemyrium undosum; nomen dixere priores</l>
<l>Ortygiam.  Alpheum fama est huc Elidis amnem</l>
<l n="695">occultas egisse vias subter mare; qui nunc</l>
<l>ore, Arethusa, tuo Siculis confunditur undis.</l>
<l>Iussi numina magna loci veneramur; et inde</l>
<l>exsupero praepingue solum stagnantis Helori.</l>
<l>Hinc altas cautes proiectaque saxa Pachyni</l>
<l n="700">radimus, et fatis numquam concessa moveri</l>
<l>adparet Camerina procul campique Geloi,</l>
<l>immanisque Gela fluvii cognomine dicta.</l>
<l>Arduus inde Acragas ostentat maxuma longe</l>
<l>moenia, magnanimum quondam generator equorum;</l>
<l n="705">teque datis linquo ventis, palmosa Selinus,</l>
<l>et vada dura lego saxis Lilybeia caecis.</l>
<l>Hinc Drepani me portus et inlaetabilis ora</l>
<l>accipit.  Hic, pelagi tot tempestatibus actis,</l>
<l>heu genitorem, omnis curae casusque levamen,</l>
<l n="710">amitto Anchisen: hic me, pater optume, fessum</l>
<l>deseris, heu, tantis nequiquam erepte periclis!</l>
<l>Nec vates Helenus, cum multa horrenda moneret,</l>
<l>hos mihi praedixit luctus, non dira Celaeno.</l>
<l>Hic labor extremus, longarum haec meta viarum.</l>
<l n="715">Hinc me digressum vestris deus adpulit oris.</l>
<milestone ed="p" n="716" unit="card"/>
<l>Sic pater Aeneas intentis omnibus unus</l>
<l>fata renarrabat divom, cursusque docebat.</l>
<l>Conticuit tandem, factoque hic fine quievit.</l></div1>
<div1 type="Book" n="4">
<milestone ed="p" n="1" unit="card"/>
<l>At regina gravi iamdudum saucia cura</l>
<l>volnus alit venis, et caeco carpitur igni.</l>
<l>Multa viri virtus animo, multusque recursat</l>
<l>gentis honos: haerent infixi pectore voltus</l>
<l n="5">verbaque, nec placidam membris dat cura quietem.</l>
<l>Postera Phoebea lustrabat lampade terras,</l>
<l>umentemque Aurora polo dimoverat umbram,</l>
<l>cum sic unanimam adloquitur male sana sororem:</l>
<l>&ldquo;Anna soror, quae me suspensam insomnia terrent!</l>
<l n="10">Quis novus hic nostris successit sedibus hospes,</l>
<l>quem sese ore ferens, quam forti pectore et armis!</l>
<l>Credo equidem, nec vana fides, genus esse deorum.</l>
<l>Degeneres animos timor arguit: heu, quibus ille</l>
<l>iactatus fatis! Quae bella exhausta canebat!</l>
<l n="15">Si mihi non animo fixum immotumque sederet,</l>
<l>ne cui me vinclo vellem sociare iugali,</l>
<l>postquam primus amor deceptam morte fefellit;</l>
<l>si non pertaesum thalami taedaeque fuisset,</l>
<l>huic uni forsan potui succumbere culpae.</l>
<l n="20">Anna, fatebor enim, miseri post fata Sychaei</l>
<l>coniugis et sparsos fraterna caede Penatis,</l>
<l>solus hic inflexit sensus, animumque labantem</l>
<l>impulit: adgnosco veteris vestigia flammae.</l>
<l>Sed mihi vel tellus optem prius ima dehiscat,</l>
<l n="25">vel Pater omnipotens adigat me fulmine ad umbras,</l>
<l>pallentis umbras Erebi noctemque profundam,</l>
<l>ante, Pudor, quam te violo, aut tua iura resolvo.</l>
<l>Ille meos, primus qui me sibi iunxit, amores</l>
<l>abstulit; ille habeat secum servetque sepulchro.&rdquo;</l>
<l n="30">Sic effata sinum lacrimis implevit obortis.</l>
<milestone ed="p" n="31" unit="card"/>
<l>Anna refert: &ldquo;O luce magis dilecta sorori,</l>
<l>solane perpetua maerens carpere iuventa,</l>
<l>nec dulcis natos, Veneris nec praemia noris?</l>
<l>Id cinerem aut Manis credis curare sepultos?</l>
<l n="35">Esto: aegram nulli quondam flexere mariti,</l>
<l>non Libyae, non ante Tyro; despectus Iarbas</l>
<l>ductoresque alii, quos Africa terra triumphis</l>
<l>dives alit: placitone etiam pugnabis amori?</l>
<l>Nec venit in mentem, quorum consederis arvis?</l>
<l n="40">Hinc Gaetulae urbes, genus insuperabile bello,</l>
<l>et Numidae infreni cingunt et inhospita Syrtis;</l>
<l>hinc deserta siti regio, lateque furentes</l>
<l>Barcaei.  Quid bella Tyro surgentia dicam,</l>
<l part="Y">germanique minas?</l>
<l n="45">Dis equidem auspicibus reor et Iunone secunda</l>
<l>hunc cursum Iliacas vento tenuisse carinas.</l>
<l>Quam tu urbem, soror, hanc cernes, quae surgere regna</l>
<l>coniugio tali! Teucrum comitantibus armis</l>
<l>Punica se quantis attollet gloria rebus!</l>
<l n="50">Tu modo posce deos veniam, sacrisque litatis</l>
<l>indulge hospitio, causasque innecte morandi,</l>
<l>dum pelago desaevit hiemps et aquosus Orion,</l>
<l>quassataeque rates, dum non tractabile caelum.&rdquo;</l>
<milestone ed="p" n="54" unit="card"/>
<l>His dictis incensum animum inflammavit amore,</l>
<l n="55">spemque dedit dubiae menti, solvitque pudorem.</l>
<l>Principio delubra adeunt, pacemque per aras</l>
<l>exquirunt; mactant lectas de more bidentis</l>
<l>legiferae Cereri Phoeboque patrique Lyaeo,</l>
<l>Iunoni ante omnis, cui vincla iugalia curae.</l>
<l n="60">Ipsa, tenens dextra pateram, pulcherrima Dido</l>
<l>candentis vaccae media inter cornua fundit,</l>
<l>aut ante ora deum pinguis spatiatur ad aras,</l>
<l>instauratque diem donis, pecudumque reclusis</l>
<l>pectoribus inhians spirantia consulit exta.</l>
<l n="65">Heu vatum ignarae mentes! quid vota furentem,</l>
<l>quid delubra iuvant? Est mollis flamma medullas</l>
<l>interea, et tacitum vivit sub pectore volnus.</l>
<l>Uritur infelix Dido, totaque vagatur</l>
<l>urbe furens, qualis coniecta cerva sagitta,</l>
<l n="70">quam procul incautam nemora inter Cresia fixit</l>
<l>pastor agens telis, liquitque volatile ferrum</l>
<l>nescius; illa fuga silvas saltusque peragrat</l>
<l>Dictaeos; haeret lateri letalis arundo.</l>
<l>Nunc media Aenean secum per moenia ducit,</l>
<l n="75">Sidoniasque ostentat opes urbemque paratam;</l>
<l>incipit effari, mediaque in voce resistit;</l>
<l>nunc eadem labente die convivia quaerit,</l>
<l>Iliacosque iterum demens audire labores</l>
<l>exposcit, pendetque iterum narrantis ab ore.</l>
<l n="80">Post, ubi digressi, lumenque obscura vicissim</l>
<l>luna premit suadentque cadentia sidera somnos,</l>
<l>sola domo maeret vacua, stratisque relictis</l>
<l>incubat, illum absens absentem auditque videtque;</l>
<l>aut gremio Ascanium, genitoris imagine capta,</l>
<l n="85">detinet, infandum si fallere possit amorem.</l>
<l>Non coeptae adsurgunt turres, non arma iuventus</l>
<l>exercet, portusve aut propugnacula bello</l>
<l>tuta parant; pendent opera interrupta, minaeque</l>
<l>murorum ingentes aequataque machina caelo.</l>
<milestone ed="p" n="90" unit="card"/>
<l n="90">Quam simul ac tali persensit peste teneri</l>
<l>cara Iovis coniunx, nec famam obstare furori,</l>
<l>talibus adgreditur Venerem Saturnia dictis:</l>
<l>&ldquo;Egregiam vero laudem et spolia ampla refertis</l>
<l>tuque puerque tuus, magnum et memorabile numen,</l>
<l n="95">una dolo divom si femina victa duorum est!</l>
<l>Nec me adeo fallit veritam te moenia nostra</l>
<l>suspectas habuisse domos Karthaginis altae.</l>
<l>Sed quis erit modus, aut quo nunc certamine tanto?</l>
<l>Quin potius pacem aeternam pactosque hymenaeos</l>
<l n="100">exercemus? Habes, tota quod mente petisti:</l>
<l>ardet amans Dido, traxitque per ossa furorem.</l>
<l>Communem hunc ergo populum paribusque regamus</l>
<l>auspiciis; liceat Phrygio servire marito,</l>
<l>dotalisque tuae Tyrios permittere dextrae.&rdquo;</l>
<milestone ed="p" n="105" unit="card"/>
<l n="105">Olli&mdash;sensit enim simulata mente locutam,</l>
<l>quo regnum Italiae Libycas averteret oras&mdash;</l>
<l>sic contra est ingressa Venus: &ldquo;Quis talia demens</l>
<l>abnuat, aut tecum malit contendere bello,</l>
<l>si modo, quod memoras, factum fortuna sequatur.</l>
<l n="110">Sed fatis incerta feror, si Iuppiter unam</l>
<l>esse velit Tyriis urbem Troiaque profectis,</l>
<l>miscerive probet populos, aut foedera iungi.</l>
<l>Tu coniunx tibi fas animum temptare precando.</l>
<l>Perge; sequar.  Tum sic excepit regia Iuno:</l>
<l n="115">&ldquo;Mecum erit iste labor: nunc qua ratione, quod instat</l>
<l>confieri possit, paucis, adverte, docebo.</l>
<l>Venatum Aeneas unaque miserrima Dido</l>
<l>in nemus ire parant, ubi primos crastinus ortus</l>
<l>extulerit Titan, radiisque retexerit orbem.</l>
<l n="120">His ego nigrantem commixta grandine nimbum,</l>
<l>dum trepidant alae, saltusque indagine cingunt,</l>
<l>desuper infundam, et tonitru caelum omne ciebo.</l>
<l>Diffugient comites et nocte tegentur opaca:</l>
<l>speluncam Dido dux et Troianus eandem</l>
<l n="125">devenient; adero, et, tua si mihi certa voluntas,</l>
<l>[conubio iungam stabili propriamque dicabo,]</l>
<l>hic hymenaeus erit.&rdquo;&mdash;Non adversata petenti</l>
<l>adnuit, atque dolis risit Cytherea repertis.</l>
<milestone ed="p" n="129" unit="card"/>
<l>Oceanum interea surgens Aurora reliquit.</l>
<l n="130">It portis iubare exorto delecta iuventus;</l>
<l>retia rara, plagae, lato venabula ferro,</l>
<l>Massylique ruunt equites et odora canum vis.</l>
<l>Reginam thalamo cunctantem ad limina primi</l>
<l>Poenorum exspectant, ostroque insignis et auro</l>
<l n="135">stat sonipes, ac frena ferox spumantia mandit.</l>
<l>Tandem progreditur, magna stipante caterva,</l>
<l>Sidoniam picto chlamydem circumdata limbo.</l>
<l>Cui pharetra ex auro, crines nodantur in aurum,</l>
<l>aurea purpuream subnectit fibula vestem.</l>
<l n="140">Nec non et Phrygii comites et laetus Iulus</l>
<l>incedunt. Ipse ante alios pulcherrimus omnis</l>
<l>infert se socium Aeneas atque agmina iungit.</l>
<l>Qualis ubi hibernam Lyciam Xanthique fluenta</l>
<l>deserit ac Delum maternam invisit Apollo,</l>
<l n="145">instauratque choros, mixtique altaria circum</l>
<l>Cretesque Dryopesque fremunt pictique Agathyrsi;</l>
<l>ipse iugis Cynthi graditur, mollique fluentem</l>
<l>fronde premit crinem fingens atque implicat auro;</l>
<l>tela sonant umeris: haud illo segnior ibat</l>
<l n="150">Aeneas; tantum egregio decus enitet ore.</l>
<l>Postquam altos ventum in montis atque invia lustra,</l>
<l>ecce ferae, saxi deiectae vertice, caprae</l>
<l>decurrere iugis; alia de parte patentis</l>
<l>transmittunt cursu campos atque agmina cervi</l>
<l n="155">pulverulenta fuga glomerant montisque relinquunt.</l>
<l>At puer Ascanius mediis in vallibus acri</l>
<l>gaudet equo, iamque hos cursu, iam praeterit illos,</l>
<l>spumantemque dari pecora inter inertia votis</l>
<l>optat aprum, aut fulvum descendere monte leonem.</l>
<milestone ed="p" n="160" unit="card"/>
<l n="160">Interea magno misceri murmure caelum</l>
<l>incipit; insequitur commixta grandine nimbus;</l>
<l>et Tyrii comites passim et Troiana iuventus</l>
<l>Dardaniusque nepos Veneris diversa per agros</l>
<l>tecta metu petiere; ruunt de montibus amnes.</l>
<l n="165">Speluncam Dido dux et Troianus eandem</l>
<l>deveniunt: prima et Tellus et pronuba Iuno</l>
<l>dant signum; fulsere ignes et conscius aether</l>
<l>conubiis, summoque ulularunt vertice nymphae.</l>
<l>Ille dies primus leti primusque malorum</l>
<l n="170">causa fuit; neque enim specie famave movetur,</l>
<l>nec iam furtivum Dido meditatur amorem:</l>
<l>coniugium vocat; hoc praetexit nomine culpam.</l>
<milestone ed="p" n="173" unit="card"/>
<l>Extemplo Libyae magnas it Fama per urbes&mdash;</l>
<l>Fama, malum qua non aliud velocius ullum;</l>
<l n="175">mobilitate viget, viresque adquirit eundo,</l>
<l>parva metu primo, mox sese attollit in auras,</l>
<l>ingrediturque solo, et caput inter nubila condit.</l>
<l>Illam Terra parens, ira inritata deorum,</l>
<l>extremam (ut perhibent) Coeo Enceladoque sororem</l>
<l n="180">progenuit, pedibus celerem et pernicibus alis,</l>
<l>monstrum horrendum, ingens, cui, quot sunt corpore plumae</l>
<l>tot vigiles oculi subter, mirabile dictu,</l>
<l>tot linguae, totidem ora sonant, tot subrigit aures.</l>
<l>Nocte volat caeli medio terraeque per umbram,</l>
<l n="185">stridens, nec dulci declinat lumina somno;</l>
<l>luce sedet custos aut summi culmine tecti,</l>
<l>turribus aut altis, et magnas territat urbes;</l>
<l>tam ficti pravique tenax, quam nuntia veri.</l>
<l>Haec tum multiplici populos sermone replebat</l>
<l n="190">gaudens, et pariter facta atque infecta canebat:</l>
<l>venisse Aenean, Troiano sanguine cretum,</l>
<l>cui se pulchra viro dignetur iungere Dido;</l>
<l>nunc hiemem inter se luxu, quam longa, fovere</l>
<l>regnorum immemores turpique cupidine captos.</l>
<l n="195">Haec passim dea foeda virum diffundit in ora.</l>
<l>Protinus ad regem cursus detorquet Iarban,</l>
<l>incenditque animum dictis atque aggerat iras.</l>
<milestone ed="p" n="198" unit="card"/>
<l>Hic Hammone satus, rapta Garamantide Nympha,</l>
<l>templa Iovi centum latis immania regnis,</l>
<l n="200">centum aras posuit, vigilemque sacraverat ignem,</l>
<l>excubias divom aeternas, pecudumque cruore</l>
<l>pingue solum et variis florentia limina sertis.</l>
<l>Isque amens animi et rumore accensus amaro</l>
<l>dicitur ante aras media inter numina divom</l>
<l n="205">multa Iovem manibus supplex orasse supinis:</l>
<l>&ldquo;Iuppiter omnipotens, cui nunc Maurusia pictis</l>
<l>gens epulata toris Lenaeum libat honorem,</l>
<l>aspicis haec, an te, genitor, cum fulmina torques,</l>
<l>nequiquam horremus, caecique in nubibus ignes</l>
<l n="210">terrificant animos et inania murmura miscent?</l>
<l>Femina, quae nostris errans in finibus urbem</l>
<l>exiguam pretio posuit, cui litus arandum</l>
<l>cuique loci leges dedimus, conubia nostra</l>
<l>reppulit, ac dominum Aenean in regna recepit.</l>
<l n="215">Et nunc ille Paris cum semiviro comitatu,</l>
<l>Maeonia mentum mitra crinemque madentem</l>
<l>subnexus, rapto potitur: nos munera templis</l>
<l>quippe tuis ferimus, famamque fovemus inanem.&rdquo;</l>
<milestone ed="p" n="219" unit="card"/>
<l>Talibus orantem dictis arasque tenentem</l>
<l n="220">audiit omnipotens, oculosque ad moenia torsit</l>
<l>regia et oblitos famae melioris amantes.</l>
<l>Tum sic Mercurium adloquitur ac talia mandat:</l>
<l>&ldquo;Vade age, nate, voca Zephyros et labere pennis,</l>
<l>Dardaniumque ducem, Tyria Karthagine qui nunc</l>
<l n="225">exspectat, fatisque datas non respicit urbes,</l>
<l>adloquere, et celeris defer mea dicta per auras.</l>
<l>Non illum nobis genetrix pulcherrima talem</l>
<l>promisit, Graiumque ideo bis vindicat armis;</l>
<l>sed fore, qui gravidam imperiis belloque frementem</l>
<l n="230">Italiam regeret, genus alto a sanguine Teucri</l>
<l>proderet, ac totum sub leges mitteret orbem.</l>
<l>Si nulla accendit tantarum gloria rerum,</l>
<l>nec super ipse sua molitur laude laborem,</l>
<l>Ascanione pater Romanas invidet arces?</l>
<l n="235">Quid struit, aut qua spe inimica in gente moratur,</l>
<l>nec prolem Ausoniam et Lavinia respicit arva?</l>
<l>Naviget: haec summa est; hic nostri nuntius esto.&rdquo;</l>
<milestone ed="p" n="238" unit="card"/>
<l>Dixerat. Ille patris magni parere parabat</l>
<l>imperio; et primum pedibus talaria nectit</l>
<l n="240">aurea, quae sublimem alis sive aequora supra</l>
<l>seu terram rapido pariter cum flamine portant;</l>
<l>tum virgam capit: hac animas ille evocat Orco</l>
<l>pallentis, alias sub Tartara tristia mittit,</l>
<l>dat somnos adimitque, et lumina morte resignat.</l>
<l n="245">Illa fretus agit ventos, et turbida tranat</l>
<l>nubila; iamque volans apicem et latera ardua cernit</l>
<l>Atlantis duri, caelum qui vertice fulcit,</l>
<l>Atlantis, cinctum adsidue cui nubibus atris</l>
<l>piniferum caput et vento pulsatur et imbri;</l>
<l n="250">nix umeros infusa tegit; tum flumina mento</l>
<l>praecipitant senis, et glacie riget horrida barba.</l>
<l>Hic primum paribus nitens Cyllenius alis</l>
<l>constitit; hinc toto praeceps se corpore ad undas</l>
<l>misit, avi similis, quae circum litora, circum</l>
<l n="255">piscosos scopulos humilis volat aequora iuxta.</l>
<l>Haud aliter terras inter caelumque volabat,</l>
<l>litus harenosum Libyae ventosque secabat</l>
<l>materno veniens ab avo Cyllenia proles.</l>
<l>Ut primum alatis tetigit magalia plantis,</l>
<l n="260">Aenean fundantem arces ac tecta novantem</l>
<l>conspicit; atque illi stellatus iaspide fulva</l>
<l>ensis erat, Tyrioque ardebat murice laena</l>
<l>demissa ex umeris, dives quae munera Dido</l>
<l>fecerat, et tenui telas discreverat auro.</l>
<l n="265">Continuo invadit: &ldquo;Tu nunc Karthaginis altae</l>
<l>fundamenta locas, pulchramque uxorius urbem</l>
<l>exstruis, heu regni rerumque oblite tuarum?</l>
<l>Ipse deum tibi me claro demittit Olympo</l>
<l>regnator, caelum ac terras qui numine torquet;</l>
<l n="270">ipse haec ferre iubet celeris mandata per auras:</l>
<l>quid struis, aut qua spe Libycis teris otia terris?</l>
<l>Si te nulla movet tantarum gloria rerum,</l>
<l>[nec super ipse tua moliris laude laborem,]</l>
<l>Ascanium surgentem et spes heredis Iuli</l>
<l n="275">respice, cui regnum Italiae Romanaque tellus</l>
<l>debentur.&rdquo; Tali Cyllenius ore locutus</l>
<l>mortalis visus medio sermone reliquit,</l>
<l>et procul in tenuem ex oculis evanuit auram.</l>
<milestone ed="p" n="279" unit="card"/>
<l>At vero Aeneas aspectu obmutuit amens,</l>
<l n="280">arrectaeque horrore comae, et vox faucibus haesit.</l>
<l>Ardet abire fuga dulcisque relinquere terras,</l>
<l>attonitus tanto monitu imperioque deorum.</l>
<l>Heu quid agat? Quo nunc reginam ambire furentem</l>
<l>audeat adfatu? Quae prima exordia sumat?</l>
<l n="285">Atque animum nunc huc celerem, nunc dividit illuc,</l>
<l>in partisque rapit varias perque omnia versat.</l>
<l>Haec alternanti potior sententia visa est:</l>
<l>Mnesthea Sergestumque vocat fortemque Serestum,</l>
<l>classem aptent taciti sociosque ad litora cogant,</l>
<l n="290">arma parent, et quae rebus sit causa novandis</l>
<l>dissimulent; sese interea, quando optuma Dido</l>
<l>nesciat et tantos rumpi non speret amores,</l>
<l>temptaturum aditus, et quae mollissima fandi</l>
<l>tempora, quis rebus dexter modus. Ocius omnes</l>
<l n="295">imperio laeti parent ac iussa facessunt.</l>
<milestone ed="p" n="296" unit="card"/>
<l>At regina dolos&mdash;quis fallere possit amantem?</l>
<l>praesensit, motusque excepit prima futuros,</l>
<l>omnia tuta timens. Eadem impia Fama furenti</l>
<l>detulit armari classem cursumque parari.</l>
<l n="300">Saevit inops animi, totamque incensa per urbem</l>
<l>bacchatur, qualis commotis excita sacris</l>
<l>Thyias, ubi audito stimulant trieterica Baccho</l>
<l>orgia, nocturnusque vocat clamore Cithaeron.</l>
<l>Tandem his Aenean compellat vocibus ultro:</l>
<l n="305">&ldquo;Dissimulare etiam sperasti, perfide, tantum</l>
<l>posse nefas, tacitusque mea decedere terra?</l>
<l>Nec te noster amor, nec te data dextera quondam,</l>
<l>nec moritura tenet crudeli funere Dido?</l>
<l>Quin etiam hiberno moliris sidere classem,</l>
<l n="310">et mediis properas aquilonibus ire per altum,</l>
<l>crudelis? Quid, si non arva aliena domosque</l>
<l>ignotas peteres, sed Troia antiqua maneret,</l>
<l>Troia per undosum peteretur classibus aequor</l>
<l>Mene fugis? Per ego has lacrimas dextramque tuam te</l>
<l n="315">(quando aliud mihi iam miserae nihil ipsa reliqui)</l>
<l>per conubia nostra, per inceptos hymenaeos,</l>
<l>si bene quid de te merui, fuit aut tibi quicquam</l>
<l>dulce meum, miserere domus labentis, et istam&mdash;</l>
<l>oro, si quis adhuc precibus locus&mdash;exue mentem.</l>
<l n="320">Te propter Libycae gentes Nomadumque tyranni</l>
<l>odere, infensi Tyrii; te propter eundem</l>
<l>exstinctus pudor, et, qua sola sidera adibam,</l>
<l>fama prior. Cui me moribundam deseris, hospes?</l>
<l>Hoc solum nomen quoniam de coniuge restat.</l>
<l n="325">Quid moror? An mea Pygmalion dum moenia frater</l>
<l>destruat, aut captam ducat Gaetulus Iarbas?</l>
<l>Saltem si qua mihi de te suscepta fuisset</l>
<l>ante fugam suboles, si quis mihi parvulus aula</l>
<l>luderet Aeneas, qui te tamen ore referret,</l>
<l n="330">non equidem omnino capta ac deserta viderer.&rdquo;</l>
<milestone ed="p" n="331" unit="card"/>
<l>Dixerat. Ille Iovis monitis immota tenebat</l>
<l>lumina, et obnixus curam sub corde premebat.</l>
<l>Tandem pauca refert: &ldquo;Ego te, quae plurima fando</l>
<l>enumerare vales, numquam, regina, negabo</l>
<l n="335">promeritam; nec me meminisse pigebit Elissae,</l>
<l>dum memor ipse mei, dum spiritus hos regit artus.</l>
<l>Pro re pauca loquar. Neque ego hanc abscondere furto</l>
<l>speravi&mdash;ne finge&mdash;fugam, nec coniugis umquam</l>
<l>praetendi taedas, aut haec in foedera veni.</l>
<l n="340">Me si fata meis paterentur ducere vitam</l>
<l>auspiciis et sponte mea componere curas,</l>
<l>urbem Troianam primum dulcisque meorum</l>
<l>reliquias colerem, Priami tecta alta manerent,</l>
<l>et recidiva manu posuissem Pergama victis.</l>
<l n="345">Sed nunc Italiam magnam Gryneus Apollo,</l>
<l>Italiam Lyciae iussere capessere sortes:</l>
<l>hic amor, haec patria est. Si te Karthaginis arces,</l>
<l>Phoenissam, Libycaeque aspectus detinet urbis,</l>
<l>quae tandem, Ausonia Teucros considere terra,</l>
<l n="350">invidia est? Et nos fas extera quaerere regna.</l>
<l>Me patris Anchisae, quotiens umentibus umbris</l>
<l>nox operit terras, quotiens astra ignea surgunt,</l>
<l>admonet in somnis et turbida terret imago;</l>
<l>me puer Ascanius capitisque iniuria cari,</l>
<l n="355">quem regno Hesperiae fraudo et fatalibus arvis.</l>
<l>Nunc etiam interpres divom, Iove missus ab ipso&mdash;</l>
<l>testor utrumque caput&mdash;celeris mandata per auras</l>
<l>detulit; ipse deum manifesto in lumine vidi</l>
<l>intrantem muros, vocemque his auribus hausi.</l>
<l n="360">Desine meque tuis incendere teque querelis:</l>
<l part="Y">Italiam non sponte sequor.&rdquo;</l>
<milestone ed="p" n="362" unit="card"/>
<l>Talia dicentem iamdudum aversa tuetur,</l>
<l>huc illuc volvens oculos, totumque pererrat</l>
<l>luminibus tacitis, et sic accensa profatur:</l>
<l n="365">&ldquo;Nec tibi diva parens, generis nec Dardanus auctor,</l>
<l>perfide; sed duris genuit te cautibus horrens</l>
<l>Caucasus, Hyrcanaeque admorunt ubera tigres.</l>
<l>Nam quid dissimulo, aut quae me ad maiora reservo?</l>
<l>Num fletu ingemuit nostro? Num lumina flexit?</l>
<l n="370">Num lacrimas victus dedit, aut miseratus amantem est?</l>
<l>Quae quibus anteferam? Iam iam nec maxuma Iuno,</l>
<l>nec Saturnius haec oculis pater aspicit aequis.</l>
<l>Nusquam tuta fides. Eiectum litore, egentem</l>
<l>excepi, et regni demens in parte locavi;</l>
<l n="375">amissam classem, socios a morte reduxi.</l>
<l>Heu furiis incensa feror! Nunc augur Apollo,</l>
<l>nunc Lyciae sortes, nunc et Iove missus ab ipso</l>
<l>interpres divom fert horrida iussa per auras.</l>
<l>Scilicet is Superis labor est, ea cura quietos</l>
<l n="380">sollicitat. Neque te teneo, neque dicta refello.</l>
<l>I, sequere Italiam ventis, pete regna per undas.</l>
<l>Spero equidem mediis, si quid pia numina possunt,</l>
<l>supplicia hausurum scopulis, et nomine Dido</l>
<l>saepe vocaturum. Sequar atris ignibus absens,</l>
<l n="385">et, cum frigida mors anima seduxerit artus,</l>
<l>omnibus umbra locis adero. Dabis, improbe, poenas.</l>
<l>Audiam et haec Manis veniet mihi fama sub imos.&rdquo;</l>
<l>His medium dictis sermonem abrumpit, et auras</l>
<l>aegra fugit, seque ex oculis avertit et aufert,</l>
<l n="390">linquens multa metu cunctantem et multa parantem</l>
<l>dicere. Suscipiunt famulae, conlapsaque membra</l>
<l>marmoreo referunt thalamo stratisque reponunt.</l>
<milestone ed="p" n="393" unit="card"/>
<l>At pius Aeneas, quamquam lenire dolentem</l>
<l>solando cupit et dictis avertere curas,</l>
<l n="395">multa gemens magnoque animum labefactus amore,</l>
<l>iussa tamen divom exsequitur, classemque revisit.</l>
<l>Tum vero Teucri incumbunt, et litore celsas</l>
<l>deducunt toto naves: natat uncta carina;</l>
<l>frondentisque ferunt remos et robora silvis</l>
<l part="Y" n="400">infabricata, fugae studio.</l>
<l>Migrantis cernas, totaque ex urbe ruentis.</l>
<l>Ac velut ingentem formicae farris acervum</l>
<l>cum populant, hiemis memores, tectoque reponunt;</l>
<l>it nigrum campis agmen, praedamque per herbas</l>
<l n="405">convectant calle angusto; pars grandia trudunt</l>
<l>obnixae frumenta umeris; pars agmina cogunt</l>
<l>castigantque moras; opere omnis semita fervet.</l>
<l>Quis tibi tum, Dido, cernenti talia sensus?</l>
<l>quosve dabas gemitus, cum litora fervere late</l>
<l n="410">prospiceres arce ex summa, totumque videres</l>
<l>misceri ante oculos tantis clamoribus aequor?</l>
<l>Improbe Amor, quid non mortalia pectora cogis?</l>
<l>Ire iterum in lacrimas, iterum temptare precando</l>
<l>cogitur, et supplex animos submittere amori,</l>
<l n="415">ne quid inexpertum frustra moritura relinquat.</l>
<milestone ed="p" n="416" unit="card"/>
<l>&ldquo;Anna, vides toto properari litore; circum</l>
<l>undique convenere; vocat iam carbasus auras,</l>
<l>puppibus et laeti nautae imposuere coronas.</l>
<l>Hunc ego si potui tantum sperare dolorem,</l>
<l n="420">et perferre, soror, potero. Miserae hoc tamen unum</l>
<l>exsequere, Anna, mihi. Solam nam perfidus ille</l>
<l>te colere, arcanos etiam tibi credere sensus;</l>
<l>sola viri mollis aditus et tempora noras.</l>
<l>I, soror, atque hostem supplex adfare superbum:</l>
<l n="425">non ego cum Danais Troianam exscindere gentem</l>
<l>Aulide iuravi, classemve ad Pergama misi,</l>
<l>nec patris Anchisae cineres Manisve revelli,</l>
<l>cur mea dicta neget duras demittere in auris.</l>
<l>Quo ruit? Extremum hoc miserae det munus amanti:</l>
<l n="430">exspectet facilemque fugam ventosque ferentis.</l>
<l>Non iam coniugium antiquum, quod prodidit, oro,</l>
<l>nec pulchro ut Latio careat regnumque relinquat:</l>
<l>tempus inane peto, requiem spatiumque furori,</l>
<l>dum mea me victam doceat fortuna dolere.</l>
<l n="435">Extremam hanc oro veniam&mdash;miserere sororis&mdash;</l>
<l>quam mihi cum dederit, cumulatam morte remittam.&rdquo;</l>
<milestone ed="p" n="437" unit="card"/>
<l>Talibus orabat, talisque miserrima fletus</l>
<l>fertque refertque soror: sed nullis ille movetur</l>
<l>fletibus, aut voces ullas tractabilis audit;</l>
<l n="440">fata obstant, placidasque viri deus obstruit auris.</l>
<l>Ac, velut annoso validam cum robore quercum</l>
<l>Alpini Boreae nunc hinc nunc flatibus illinc</l>
<l>eruere inter se certant; it stridor, et altae</l>
<l>consternunt terram concusso stipite frondes;</l>
<l n="445">ipsa haeret scopulis, et, quantum vertice ad auras</l>
<l>aetherias, tantum radice in Tartara tendit:</l>
<l>haud secus adsiduis hinc atque hinc vocibus heros</l>
<l>tunditur, et magno persentit pectore curas;</l>
<l>mens immota manet; lacrimae volvuntur inanes.</l>
<milestone ed="p" n="450" unit="card"/>
<l n="450">Tum vero infelix fatis exterrita Dido</l>
<l>mortem orat; taedet caeli convexa tueri.</l>
<l>Quo magis inceptum peragat lucemque relinquat,</l>
<l>vidit, turicremis cum dona imponeret aris,</l>
<l>horrendum dictu, latices nigrescere sacros,</l>
<l n="455">fusaque in obscenum se vertere vina cruorem.</l>
<l>Hoc visum nulli, non ipsi effata sorori.</l>
<l>Praeterea fuit in tectis de marmore templum</l>
<l>coniugis antiqui, miro quod honore colebat,</l>
<l>velleribus niveis et festa fronde revinctum:</l>
<l n="460">hinc exaudiri voces et verba vocantis</l>
<l>visa viri, nox cum terras obscura teneret;</l>
<l>solaque culminibus ferali carmine bubo</l>
<l>saepe queri et longas in fletum ducere voces;</l>
<l>multaque praeterea vatum praedicta priorum</l>
<l n="465">terribili monitu horrificant. Agit ipse furentem</l>
<l>in somnis ferus Aeneas; semperque relinqui</l>
<l>sola sibi, semper longam incomitata videtur</l>
<l>ire viam, et Tyrios deserta quaerere terra.</l>
<l>Eumenidum veluti demens videt agmina Pentheus,</l>
<l n="470">et solem geminum et duplicis se ostendere Thebas;</l>
<l>aut Agamemnonius scaenis agitatus Orestes</l>
<l>armatam facibus matrem et serpentibus atris</l>
<l>cum fugit, ultricesque sedent in limine Dirae.</l>
<milestone ed="p" n="474" unit="card"/>
<l>Ergo ubi concepit furias evicta dolore</l>
<l n="475">decrevitque mori, tempus secum ipsa modumque</l>
<l>exigit, et, maestam dictis adgressa sororem,</l>
<l>consilium voltu tegit, ac spem fronte serenat:</l>
<l>&ldquo;Inveni, germana, viam&mdash;gratare sorori&mdash;</l>
<l>quae mihi reddat eum, vel eo me solvat amantem.</l>
<l n="480">Oceani finem iuxta solemque cadentem</l>
<l>ultimus Aethiopum locus est, ubi maxumus Atlas</l>
<l>axem humero torquet stellis ardentibus aptum:</l>
<l>hinc mihi Massylae gentis monstrata sacerdos,</l>
<l>Hesperidum templi custos, epulasque draconi</l>
<l n="485">quae dabat, et sacros servabat in arbore ramos,</l>
<l>spargens umida mella soporiferumque papaver.</l>
<l>Haec se carminibus promittit solvere mentes</l>
<l>quas velit, ast aliis duras immittere curas,</l>
<l>sistere aquam fluviis, et vertere sidera retro;</l>
<l n="490">nocturnosque movet Manis: mugire videbis</l>
<l>sub pedibus terram, et descendere montibus ornos.</l>
<l>Testor, cara, deos et te, germana, tuumque</l>
<l>dulce caput, magicas invitam accingier artes.</l>
<l>Tu secreta pyram tecto interiore sub auras</l>
<l n="495">erige, et arma viri, thalamo quae fixa reliquit</l>
<l>impius, exuviasque omnis, lectumque iugalem,</l>
<l>quo perii, superimponas: abolere nefandi</l>
<l>cuncta viri monumenta iuvat, monstratque sacerdos.&rdquo;</l>
<l>Haec effata silet; pallor simul occupat ora.</l>
<l n="500">Non tamen Anna novis praetexere funera sacris</l>
<l>germanam credit, nec tantos mente furores</l>
<l>concipit, aut graviora timet, quam morte Sychaei:</l>
<l part="Y">ergo iussa parat.</l>
<milestone ed="p" n="504" unit="card"/>
<l>At regina, pyra penetrali in sede sub auras</l>
<l n="505">erecta ingenti taedis atque ilice secta,</l>
<l>intenditque locum sertis, et fronde coronat</l>
<l>funerea; super exuvias ensemque relictum</l>
<l>effigiemque toro locat, haud ignara futuri.</l>
<l>Stant arae circum, et crines effusa sacerdos</l>
<l n="510">ter centum tonat ore deos, Erebumque Chaosque,</l>
<l>tergeminamque Hecaten, tria virginis ora Dianae.</l>
<l>Sparserat et latices simulatos fontis Averni,</l>
<l>falcibus et messae ad lunam quaeruntur a&euml;nis</l>
<l>pubentes herbae nigri cum lacte veneni;</l>
<l n="515">quaeritur et nascentis equi de fronte revolsus</l>
<l part="Y">et matri praereptus amor.</l>
<l>Ipsa mola manibusque piis altaria iuxta,</l>
<l>unum exuta pedem vinclis, in veste recincta,</l>
<l>testatur moritura deos et conscia fati</l>
<l n="520">sidera; tum, si quod non aequo foedere amantes</l>
<l>curae numen habet iustumque memorque, precatur.</l>
<milestone ed="p" n="522" unit="card"/>
<l>Nox erat, et placidum carpebant fessa soporem</l>
<l>corpora per terras, silvaeque et saeva quierant</l>
<l>aequora: cum medio volvuntur sidera lapsu,</l>
<l n="525">cum tacet omnis ager, pecudes pictaeque volucres,</l>
<l>quaeque lacus late liquidos, quaeque aspera dumis</l>
<l>rura tenent, somno positae sub nocte silenti</l>
<l>[lenibant curas, et corda oblita laborum].</l>
<l>At non infelix animi Phoenissa, nec umquam</l>
<l n="530">Solvitur in somnos, oculisve aut pectore noctem</l>
<l>accipit: ingeminant curae, rursusque resurgens</l>
<l>saevit amor, magnoque irarum fluctuat aestu.</l>
<l>Sic adeo insistit, secumque ita corde volutat:</l>
<l>&ldquo;En, quid ago? Rursusne procos inrisa priores</l>
<l n="535">experiar, Nomadumque petam conubia supplex,</l>
<l>quos ego sim totiens iam dedignata maritos?</l>
<l>Iliacas igitur classes atque ultima Teucrum</l>
<l>iussa sequar? Quiane auxilio iuvat ante levatos,</l>
<l>et bene apud memores veteris stat gratia facti?</l>
<l n="540">Quis me autem, fac velle, sinet, ratibusve superbis</l>
<l>invisam accipiet? Nescis heu, perdita, necdum</l>
<l>Laomedonteae sentis periuria gentis?</l>
<l>Quid tum, sola fuga nautas comitabor ovantes,</l>
<l>an Tyriis omnique manu stipata meorum</l>
<l n="545">inferar, et, quos Sidonia vix urbe revelli,</l>
<l>rursus agam pelago, et ventis dare vela iubebo?</l>
<l>Quin morere, ut merita es, ferroque averte dolorem.</l>
<l>Tu lacrimis evicta meis, tu prima furentem</l>
<l>his, germana, malis oneras atque obicis hosti.</l>
<l n="550">Non licuit thalami expertem sine crimine vitam</l>
<l>degere, more ferae, tales nec tangere curas!</l>
<l>Non servata fides cineri promissa Sychaeo!&rdquo;</l>
<milestone ed="p" n="553" unit="card"/>
<l>Tantos illa suo rumpebat pectore questus.</l>
<l>Aeneas celsa in puppi, iam certus eundi,</l>
<l n="555">carpebat somnos, rebus iam rite paratis.</l>
<l>Huic se forma dei voltu redeuntis eodem</l>
<l>obtulit in somnis, rursusque ita visa monere est&mdash;</l>
<l>omnia Mercurio similis, vocemque coloremque</l>
<l>et crinis flavos et membra decora iuventa:</l>
<l n="560">&ldquo;Nate dea, potes hoc sub casu ducere somnos,</l>
<l>nec, quae te circum stent deinde pericula, cernis,</l>
<l>demens, nec Zephyros audis spirare secundos?</l>
<l>Illa dolos dirumque nefas in pectore versat,</l>
<l>certa mori, varioque irarum fluctuat aestu.</l>
<l n="565">Non fugis hinc praeceps, dum praecipitare potestas?</l>
<l>Iam mare turbari trabibus, saevasque videbis</l>
<l>conlucere faces, iam fervere litora flammis,</l>
<l>si te his attigerit terris Aurora morantem.</l>
<l>Heia age, rumpe moras. Varium et mutabile semper</l>
<l n="570">femina.&rdquo; Sic fatus, nocti se immiscuit atrae.</l>
<milestone ed="p" n="571" unit="card"/>
<l>Tum vero Aeneas, subitis exterritus umbris,</l>
<l>corripit e somno corpus, sociosque fatigat:</l>
<l>&ldquo;Praecipites vigilate, viri, et considite transtris;</l>
<l>solvite vela citi. Deus aethere missus ab alto</l>
<l n="575">festinare fugam tortosque incidere funes</l>
<l>ecce iterum stimulat. Sequimur te, sancte deorum,</l>
<l>quisquis es, imperioque iterum paremus ovantes.</l>
<l>Adsis o placidusque iuves, et sidera caelo</l>
<l>dextra feras.&rdquo; Dixit, vaginaque eripit ensem</l>
<l n="580">fulmineum, strictoque ferit retinacula ferro.</l>
<l>Idem omnes simul ardor habet, rapiuntque ruuntque;</l>
<l>litora deseruere; latet sub classibus aequor;</l>
<l>adnixi torquent spumas et caerula verrunt.</l>
<milestone ed="p" n="584" unit="card"/>
<l>Et iam prima novo spargebat lumine terras</l>
<l n="585">Tithoni croceum linquens Aurora cubile.</l>
<l>Regina e speculis ut primum albescere lucem</l>
<l>vidit, et aequatis classem procedere velis,</l>
<l>litoraque et vacuos sensit sine remige portus,</l>
<l>terque quaterque manu pectus percussa decorum,</l>
<l n="590">flaventesque abscissa comas, &ldquo;Pro Iuppiter, ibit</l>
<l>hic&rdquo; ait &ldquo;et nostris inluserit advena regnis?</l>
<l>Non arma expedient, totaque ex urbe sequentur,</l>
<l>deripientque rates alii navalibus? Ite,</l>
<l>ferte citi flammas, date vela, impellite remos!&mdash;</l>
<l n="595">Quid loquor, aut ubi sum? Quae mentem insania mutat?</l>
<l>Infelix Dido, nunc te facta impia tangunt.</l>
<l>Tum decuit, cum sceptra dabas.&mdash;En dextra fidesque,</l>
<l>quem secum patrios aiunt portare Penates,</l>
<l>quem subiisse umeris confectum aetate parentem!</l>
<l n="600">Non potui abreptum divellere corpus, et undis</l>
<l>spargere? Non socios, non ipsum absumere ferro</l>
<l>Ascanium, patriisque epulandum ponere mensis?&mdash;</l>
<l>Verum anceps pugnae fuerat fortuna:&mdash;fuisset.</l>
<l>Quem metui moritura? Faces in castra tulissem,</l>
<l n="605">implessemque foros flammis, natumque patremque</l>
<l>cum genere extinxem, memet super ipsa dedissem.</l>
<l>&ldquo;Sol, qui terrarum flammis opera omnia lustras,</l>
<l>tuque harum interpres curarum et conscia Iuno,</l>
<l>nocturnisque Hecate triviis ululata per urbes,</l>
<l n="610">et Dirae ultrices, et di morientis Elissae,</l>
<l>accipite haec, meritumque malis advertite numen,</l>
<l>et nostras audite preces. Si tangere portus</l>
<l>infandum caput ac terris adnare necesse est,</l>
<l>et sic fata Iovis poscunt, hic terminus haeret:</l>
<l n="615">at bello audacis populi vexatus et armis,</l>
<l>finibus extorris, complexu avulsus Iuli,</l>
<l>auxilium imploret, videatque indigna suorum</l>
<l>funera; nec, cum se sub leges pacis iniquae</l>
<l>tradiderit, regno aut optata luce fruatur,</l>
<l n="620">sed cadat ante diem, mediaque inhumatus harena.</l>
<l>Haec precor, hanc vocem extremam cum sanguine fundo.</l>
<l>Tum vos, o Tyrii, stirpem et genus omne futurum</l>
<l>exercete odiis, cinerique haec mittite nostro</l>
<l>munera. Nullus amor populis, nec foedera sunto.</l>
<l n="625">Exoriare aliquis nostris ex ossibus ultor,</l>
<l>qui face Dardanios ferroque sequare colonos,</l>
<l>nunc, olim, quocumque dabunt se tempore vires.</l>
<l>Litora litoribus contraria, fluctibus undas</l>
<l>imprecor, arma armis; pugnent ipsique nepotesque.&rdquo;</l>
<milestone ed="p" n="630" unit="card"/>
<l n="630">Haec ait, et partis animum versabat in omnis,</l>
<l>invisam quaerens quam primum abrumpere lucem.</l>
<l>Tum breviter Barcen nutricem adfata Sychaei;</l>
<l>namque suam patria antiqua cinis ater habebat:</l>
<l>&ldquo;Annam cara mihi nutrix huc siste sororem;</l>
<l n="635">dic corpus properet fluviali spargere lympha,</l>
<l>et pecudes secum et monstrata piacula ducat:</l>
<l>sic veniat; tuque ipsa pia tege tempora vitta.</l>
<l>Sacra Iovi Stygio, quae rite incepta paravi,</l>
<l>perficere est animus, finemque imponere curis,</l>
<l n="640">Dardaniique rogum capitis permittere flammae.&rdquo;</l>
<l>Sic ait: illa gradum studio celerabat anili.</l>
<l>At trepida, et coeptis immanibus effera Dido,</l>
<l>sanguineam volvens aciem, maculisque trementis</l>
<l>interfusa genas, et pallida morte futura,</l>
<l n="645">interiora domus inrumpit limina, et altos</l>
<l>conscendit furibunda rogos, ensemque recludit</l>
<l>Dardanium, non hos quaesitum munus in usus.</l>
<l>Hic, postquam Iliacas vestes notumque cubile</l>
<l>conspexit, paulum lacrimis et mente morata,</l>
<l n="650">incubuitque toro, dixitque novissima verba:</l>
<l>&ldquo;Dulces exuviae, dum fata deusque sinebant,</l>
<l>accipite hanc animam, meque his exsolvite curis.</l>
<l>Vixi, et, quem dederat cursum fortuna, peregi,</l>
<l>et nunc magna mei sub terras ibit imago.</l>
<l n="655">Urbem praeclaram statui; mea moenia vidi;</l>
<l>ulta virum, poenas inimico a fratre recepi;</l>
<l>felix, heu nimium felix, si litora tantum</l>
<l>numquam Dardaniae tetigissent nostra carinae!&rdquo;</l>
<milestone ed="p" n="659" unit="card"/>
<l>Dixit, et, os impressa toro, &ldquo;Moriemur inultae,</l>
<l n="660">sed moriamur&rdquo; ait. &ldquo;Sic, sic iuvat ire sub umbras:</l>
<l>Hauriat hunc oculis ignem crudelis ab alto</l>
<l>Dardanus, et nostrae secum ferat omina mortis.&rdquo;</l>
<l>Dixerat; atque illam media inter talia ferro</l>
<l>conlapsam aspiciunt comites, ensemque cruore</l>
<l n="665">spumantem, sparsasque manus. It clamor ad alta</l>
<l>atria; concussam bacchatur Fama per urbem.</l>
<l>Lamentis gemituque et femineo ululatu</l>
<l>tecta fremunt; resonat magnis plangoribus aether,</l>
<l>non aliter, quam si immissis ruat hostibus omnis</l>
<l n="670">Karthago aut antiqua Tyros, flammaeque furentes</l>
<l>culmina perque hominum volvantur perque deorum.</l>
<l>Audiit exanimis, trepidoque exterrita cursu</l>
<l>unguibus ora soror foedans et pectora pugnis</l>
<l>per medios ruit, ac morientem nomine clamat:</l>
<l n="675">&ldquo;Hoc illud, germana, fuit? Me fraude petebas?</l>
<l>Hoc rogus iste mihi, hoc ignes araeque parabant?</l>
<l>Quid primum deserta querar? Comitemne sororem</l>
<l>sprevisti moriens? Eadem me ad fata vocasses:</l>
<l>idem ambas ferro dolor, atque eadem hora tulisset.</l>
<l n="680">His etiam struxi manibus, patriosque vocavi</l>
<l>voce deos, sic te ut posita crudelis abessem?</l>
<l>Exstinxti te meque, soror, populumque patresque</l>
<l>Sidonios urbemque tuam. Date volnera lymphis</l>
<l>abluam, et, extremus si quis super halitus errat,</l>
<l n="685">ore legam.&rdquo; Sic fata, gradus evaserat altos,</l>
<l>semianimemque sinu germanam amplexa fovebat</l>
<l>cum gemitu, atque atros siccabat veste cruores.</l>
<l>Illa, graves oculos conata attollere, rursus</l>
<l>deficit; infixum stridit sub pectore vulnus.</l>
<l n="690">Ter sese attollens cubitoque adnixa levavit;</l>
<l>ter revoluta toro est, oculisque errantibus alto</l>
<l>quaesivit caelo lucem, ingemuitque reperta.</l>
<milestone ed="p" n="693" unit="card"/>
<l>Tum Iuno omnipotens, longum miserata dolorem</l>
<l>difficilisque obitus, Irim demisit Olympo,</l>
<l n="695">quae luctantem animam nexosque resolveret artus.</l>
<l>Nam quia nec fato, merita nec morte peribat,</l>
<l>sed misera ante diem, subitoque accensa furore,</l>
<l>nondum illi flavum Proserpina vertice crinem</l>
<l>abstulerat, Stygioque caput damnaverat Orco.</l>
<l n="700">Ergo Iris croceis per caelum roscida pennis,</l>
<l>mille trahens varios adverso sole colores,</l>
<l>devolat, et supra caput adstitit: &ldquo;Hunc ego Diti</l>
<l>sacrum iussa fero, teque isto corpore solvo.&rdquo;</l>
<l>Sic ait, et dextra crinem secat: omnis et una</l>
<l n="705">dilapsus calor, atque in ventos vita recessit.</l></div1>
<div1 type="Book" n="5">
<milestone ed="p" n="1" unit="card"/>
<l>Interea medium Aeneas iam classe tenebat</l>
<l>certus iter, fluctusque atros Aquilone secabat,</l>
<l>moenia respiciens, quae iam infelicis Elissae</l>
<l>conlucent flammis. Quae tantum accenderit ignem,</l>
<l n="5">causa latet; duri magno sed amore dolores</l>
<l>polluto, notumque, furens quid femina possit,</l>
<l>triste per augurium Teucrorum pectora ducunt.</l>
<l>Ut pelagus tenuere rates, nec iam amplius ulla</l>
<l>occurrit tellus, maria undique et undique caelum,</l>
<l n="10">olli caeruleus supra caput adstitit imber,</l>
<l>noctem hiememque ferens, et inhorruit unda tenebris.</l>
<l>Ipse gubernator puppi Palinurus ab alta:</l>
<l>&ldquo;Heu! quianam tanti cinxerunt aethera nimbi?</l>
<l>Quidve, pater Neptune, paras?&rdquo; Sic deinde locutus</l>
<l n="15">colligere arma iubet validisque incumbere remis,</l>
<l>obliquatque sinus in ventum, ac talia fatur:</l>
<l>&ldquo;Magnanime Aenea, non, si mihi Iuppiter auctor</l>
<l>spondeat, hoc sperem Italiam contingere caelo.</l>
<l>Mutati transversa fremunt et vespere ab atro</l>
<l n="20">consurgunt venti, atque in nubem cogitur a&euml;r.</l>
<l>Nec nos obniti contra, nec tendere tantum</l>
<l>sufficimus. Superat quoniam Fortuna, sequamur,</l>
<l>quoque vocat, vertamus iter. Nec litora longe</l>
<l>fida reor fraterna Erycis portusque Sicanos,</l>
<l n="25">si modo rite memor servata remetior astra.&rdquo;</l>
<l>Tum pius Aeneas: &ldquo;Equidem sic poscere ventos</l>
<l>iamdudum et frustra cerno te tendere contra:</l>
<l>Flecte viam velis. An sit mihi gratior ulla,</l>
<l>quove magis fessas optem demittere naves,</l>
<l n="30">quam quae Dardanium tellus mihi servat Acesten,</l>
<l>et patris Anchisae gremio complectitur ossa?&rdquo;</l>
<l>Haec ubi dicta, petunt portus, et vela secundi</l>
<l>intendunt Zephyri; fertur cita gurgite classis,</l>
<l>et tandem laeti notae advertuntur harenae.</l>
<milestone ed="p" n="35" unit="card"/>
<l n="35">At procul ex celso miratus vertice montis</l>
<l>adventum sociasque rates occurrit Acestes,</l>
<l>horridus in iaculis et pelle Libystidis ursae,</l>
<l>Tro&iuml;a Criniso conceptum flumine mater</l>
<l>quem genuit: veterum non immemor ille parentum</l>
<l n="40">gratatur reduces, et gaza laetus agresti</l>
<l>excipit, ac fessos opibus solatur amicis.</l>
<milestone ed="p" n="42" unit="card"/>
<l>Postera cum primo stellas Oriente fugarat</l>
<l>clara dies, socios in coetum litore ab omni</l>
<l>advocat Aeneas, tumulique ex aggere fatur:</l>
<l n="45">&ldquo;Dardanidae magni, genus alto a sanguine divom,</l>
<l>annuus exactis completur mensibus orbis,</l>
<l>ex quo reliquias divinique ossa parentis</l>
<l>Condidimus terra maestasque sacravimus aras.</l>
<l>Iamque dies, nisi fallor, adest, quem semper acerbum,</l>
<l n="50">semper honoratum&mdash;sic di voluistis&mdash;habebo.</l>
<l>Hunc ego Gaetulis agerem si Syrtibus exsul,</l>
<l>Argolicove mari deprensus et urbe Mycenae;</l>
<l>annua vota tamen sollemnisque ordine pompas</l>
<l>exsequerer, strueremque suis altaria donis.</l>
<l n="55">Nunc ultro ad cineres ipsius et ossa parentis,</l>
<l>haud equidem sine mente, reor, sine numine divom,</l>
<l>adsumus et portus delati intramus amicos.</l>
<l>Ergo agite, et laetum cuncti celebremus honorem;</l>
<l>poscamus ventos; atque haec me sacra quotannis</l>
<l n="60">urbe velit posita templis sibi ferre dicatis.</l>
<l>Bina boum vobis Troia generatus Acestes</l>
<l>dat numero capita in naves; adhibete Penates</l>
<l>et patrios epulis et quos colit hospes Acestes.</l>
<l>Praeterea, si nona diem mortalibus almum</l>
<l n="65">Aurora extulerit radiisque retexerit orbem,</l>
<l>prima citae Teucris ponam certamina classis;</l>
<l>quique pedum cursu valet, et qui viribus audax</l>
<l>aut iaculo incedit melior levibusque sagittis,</l>
<l>seu crudo fidit pugnam committere caestu,</l>
<l n="70">cuncti adsint, meritaeque exspectent praemia palmae.</l>
<l>Ore favete omnes, et cingite tempora ramis.&rdquo;</l>
<milestone ed="p" n="72" unit="card"/>
<l>Sic fatus, velat materna tempora myrto;</l>
<l>hoc Elymus facit, hoc aevi maturus Acestes,</l>
<l>hoc puer Ascanius, sequitur quos cetera pubes.</l>
<l n="75">Ille e concilio multis cum milibus ibat</l>
<l>ad tumulum, magna medius comitante caterva.</l>
<l>Hic duo rite mero libans carchesia Baccho</l>
<l>fundit humi, duo lacte novo, duo sanguine sacro,</l>
<l>purpureosque iacit flores, ac talia fatur:</l>
<l n="80">&ldquo;Salve, sancte parens: iterum salvete, recepti</l>
<l>nequiquam cineres, animaeque umbraeque paternae.</l>
<l>Non licuit fines Italos fataliaque arva,</l>
<l>nec tecum Ausonium (quicumque est) quaerere Thybrim.&rdquo;</l>
<l>Dixerat haec, adytis cum lubricus anguis ab imis</l>
<l n="85">septem ingens gyros, septena volumina traxit,</l>
<l>amplexus placide tumulum lapsusque per aras,</l>
<l>caeruleae cui terga notae, maculosus et auro</l>
<l>squamam incendebat fulgor, ceu nubibus arcus</l>
<l>mille iacit varios adverso sole colores.</l>
<l n="90">Obstipuit visu Aeneas. Ille agmine longo</l>
<l>tandem inter pateras et levia pocula serpens</l>
<l>libavitque dapes, rursusque innoxius imo</l>
<l>successit tumulo, et depasta altaria liquit.</l>
<l>Hoc magis inceptos genitori instaurat honores,</l>
<l n="95">incertus, geniumne loci famulumne parentis</l>
<l>esse putet: caedit binas de more bidentes,</l>
<l>totque sues, totidem nigrantis terga iuvencos;</l>
<l>vinaque fundebat pateris, animamque vocabat</l>
<l>Anchisae magni Manisque Acheronte remissos.</l>
<l n="100">Nec non et socii, quae cuique est copia, laeti</l>
<l>dona ferunt, onerant aras, mactantque iuvencos;</l>
<l>ordine aena locant alii, fusique per herbam</l>
<l>subiciunt veribus prunas et viscera torrent.</l>
<milestone ed="p" n="104" unit="card"/>
<l>Exspectata dies aderat, nonamque serena</l>
<l n="105">Auroram Phaethontis equi iam luce vehebant,</l>
<l>famaque finitimos et clari nomen Acestae</l>
<l>excierat; laeto complerant litora coetu,</l>
<l>visuri Aeneadas, pars et certare parati.</l>
<l>Munera principio ante oculos circoque locantur</l>
<l n="110">in medio, sacri tripodes viridesque coronae,</l>
<l>et palmae pretium victoribus, armaque et ostro</l>
<l>perfusae vestes, argenti aurique talenta;</l>
<l>et tuba commissos medio canit aggere ludos.</l>
<milestone ed="p" n="114" unit="card"/>
<l>Prima pares ineunt gravibus certamina remis</l>
<l n="115">quattuor ex omni delectae classe carinae.</l>
<l>Velocem Mnestheus agit acri remige Pristim,</l>
<l>mox Italus Mnestheus, genus a quo nomine Memmi;</l>
<l>ingentemque Gyas ingenti mole Chimaeram,</l>
<l>urbis opus, triplici pubes quam Dardana versu</l>
<l n="120">impellunt, terno consurgunt ordine remi;</l>
<l>Sergestusque, domus tenet a quo Sergia nomen,</l>
<l>Centauro invehitur magna, Scyllaque Cloanthus</l>
<l>caerulea, genus unde tibi, Romane Cluenti.</l>
<milestone ed="p" n="124" unit="card"/>
<l>Est procul in pelago saxum spumantia contra</l>
<l n="125">litora, quod tumidis submersum tunditur olim</l>
<l>fluctibus, hiberni condunt ubi sidera cori;</l>
<l>tranquillo silet, immotaque attollitur unda</l>
<l>campus, et apricis statio gratissima mergis.</l>
<l>Hic viridem Aeneas frondenti ex ilice metam</l>
<l n="130">constituit signum nautis pater, unde reverti</l>
<l>scirent, et longos ubi circumflectere cursus.</l>
<l>Tum loca sorte legunt, ipsique in puppibus auro</l>
<l>ductores longe effulgent ostroque decori;</l>
<l>cetera populea velatur fronde iuventus,</l>
<l n="135">nudatosque umeros oleo perfilsa nitescit.</l>
<l>Considunt transtris, intentaque brachia remis;</l>
<l>intenti exspectant signum, exsultantiaque haurit</l>
<l>corda pavor pulsans, laudumque arrecta cupido.</l>
<l>Inde, ubi clara dedit sonitum tuba, finibus omnes,</l>
<l n="140">haud mora, prosiluere suis; ferit aethera clamor</l>
<l>nauticus, adductis spumant freta versa lacertis.</l>
<l>Infindunt pariter sulcos, totumque dehiscit</l>
<l>convulsum remis rostrisque tridentibus aequor.</l>
<l>Non tam praecipites biiugo certamine campum</l>
<l n="145">corripuere, ruuntque effusi carcere currus,</l>
<l>nec sic immissis aurigae undantia lora</l>
<l>concussere iugis pronique in verbera pendent.</l>
<l>Tum plausu fremituque virum studiisque faventum</l>
<l>consonat omne nemus, vocemque inclusa volutant</l>
<l n="150">litora, pulsati colles clamore resultant.</l>
<milestone ed="p" n="151" unit="card"/>
<l>Effugit ante alios primisque elabitur undis</l>
<l>turbam inter fremitumque Gyas; quem deinde Cloanthus</l>
<l>consequitur, melior remis, sed pondere pinus</l>
<l>tarda tenet. Post hos aequo discrimine Pristis</l>
<l n="155">Centaurusque locum tendunt superare priorem;</l>
<l>et nunc Pristis habet, nunc victam praeterit ingens</l>
<l>Centaurus, nunc una ambae iunctisque feruntur</l>
<l>frontibus, et longa sulcant vada salsa carina.</l>
<l>Iamque propinquabant scopulo metamque tenebant,</l>
<l n="160">cum princeps medioque Gyas in gurgite victor</l>
<l>rectorem navis compellat voce Menoeten:</l>
<l>&ldquo;Quo tantum mihi dexter abis? Huc dirige gressum;</l>
<l>litus ama, et laevas stringat sine palmula cautes;</l>
<l>altum alii teneant.&rdquo; Dixit; sed caeca Menoetes</l>
<l n="165">saxa timens proram pelagi detorquet ad undas.</l>
<l>&ldquo;Quo diversus abis?&rdquo; iterum &ldquo;Pete saxa, Menoete!&rdquo;</l>
<l>cum clamore Gyas revocabat; et ecce Cloanthum</l>
<l>respicit instantem tergo, et propiora tenentem.</l>
<l>Ille inter navemque Gyae scopulosque sonantes</l>
<l n="170">radit iter laevum interior, subitoque priorem</l>
<l>praeterit, et metis tenet aequora tuta relictis.</l>
<l>Tum vero exarsit iuveni dolor ossibus ingens,</l>
<l>nec lacrimis caruere genae, segnemque Menoeten,</l>
<l>oblitus decorisque sui sociumque salutis,</l>
<l n="175">in mare praecipitem puppi deturbat ab alta;</l>
<l>ipse gubernaclo rector subit, ipse magister,</l>
<l>hortaturque viros, clavumque ad litora torquet.</l>
<l>At gravis, ut fundo vix tandem redditus imo est,</l>
<l>iam senior madidaque fluens in veste Menoetes</l>
<l n="180">summa petit scopuli siccaque in rupe resedit.</l>
<l>Ilium et labentem Teucri et risere natantem,</l>
<l>et salsos rident revomentem pectore fluctus.</l>
<milestone ed="p" n="183" unit="card"/>
<l>Hic laeta extremis spes est accensa duobus,</l>
<l>Sergesto Mnestheique, Gyan superare morantem.</l>
<l n="185">Sergestus capit ante locum scopuloque propinquat,</l>
<l>nec tota tamen ille prior praeeunte carina;</l>
<l>parte prior, partem rostro premit aemula Pristis.</l>
<l>At media socios incedens nave per ipsos</l>
<l>hortatur Mnestheus: &ldquo;Nunc, nunc insurgite remis,</l>
<l n="190">Hectorei socii, Troiae quos sorte suprema</l>
<l>delegi comites; nunc illas promite vires,</l>
<l>nunc animos, quibus in Gaetulis Syrtibus usi,</l>
<l>Ionioque mari Maleaeque sequacibus undis.</l>
<l>Non iam prima peto Mnestheus, neque vincere certo;</l>
<l n="195">quamquam O!&mdash;sed superent, quibus hoc, Neptune, dedisti;</l>
<l>extremos pudeat rediisse; hoc vincite, cives,</l>
<l>et prohibete nefas.&rdquo; Olli certamine summo</l>
<l>procumbunt; vastis tremit ictibus aerea puppis,</l>
<l>subtrahiturque solum; tum creber anhelitus artus</l>
<l n="200">aridaque ora quatit, sudor fluit undique rivis.</l>
<l> Attulit ipse viris optatum casus honorem.</l>
<l>Namque furens animi dum proram ad saxa suburguet</l>
<l>interior, spatioque subit Sergestus iniquo,</l>
<l>infelix saxis in procurrentibus haesit.</l>
<l n="205">Concussae cautes, et acuto in murice remi</l>
<l>obnixi crepuere, inlisaque prora pependit.</l>
<l>Consurgunt nautae et magno clamore morantur,</l>
<l>ferratasque trudes et acuta cuspide contos</l>
<l>expediunt, fractosque legunt in gurgite remos.</l>
<l n="210"> At laetus Mnestheus successuque acrior ipso</l>
<l>agmine remorum celeri ventisque vocatis</l>
<l>prona petit maria et pelago decurrit aperto.</l>
<l>Qualis spelunca subito commota columba,</l>
<l>cui domus et dulces latebroso in pumice nidi,</l>
<l n="215">fertur in ana volans, plausumque exterrita pennis</l>
<l>dat tecto ingentem, mox aere lapsa quieto</l>
<l>radit iter liquidum, celeres neque commovet alas:</l>
<l>sic Mnestheus, sic ipsa fuga secat ultima Pristis</l>
<l>aequora, sic illam fert impetus ipse volantem.</l>
<l n="220">Et primum in scopulo luctantem deserit alto</l>
<l>Sergestum, brevibusque vadis frustraque vocantem</l>
<l>auxilia, et fractis discentem currere remis</l>
<l>Inde Gyan ipsamque ingenti mole Chimaeram</l>
<l>consequitur; cedit, quoniam spoliata magistro est.</l>
<milestone ed="p" n="225" unit="card"/>
<l n="225">Solus iamque ipso superest in fine Cloanthus:</l>
<l>quem petit, et summis adnixus viribus urguet.</l>
<l>Tum vero ingeminat clamor, cunctique sequentem</l>
<l>instigant studiis, resonatque fragoribus aether.</l>
<l>Hi proprium decus et partum indignantur honorem</l>
<l n="230">ni teneant, vitamque volunt pro laude pacisci;</l>
<l>hos successus alit: possunt, quia posse videntur.</l>
<l>Et fors aequatis cepissent praemia rostris,</l>
<l>ni palmas ponto tendens utrasque Cloanthus</l>
<l>fudissetque preces, divosque in vota vocasset:</l>
<l n="235">Di, quibus imperium est pelagi, quorum aequora curro,</l>
<l>vobis laetus ego hoc candentem in litore taurum</l>
<l>constituam ante aras, voti reus, extaque salsos</l>
<l>porriciam in fluctus et vina liquentia fundam.&rdquo;</l>
<l>Dixit, eumque imis sub fluctibus audiit omnis</l>
<l n="240">Nereidum Phorcique chorus Panopeaque virgo,</l>
<l>et pater ipse manu magna Portunus euntem</l>
<l>impulit; illa Noto citius volucrique sagitta</l>
<l>ad terram fugit, et portu se condidit alto.</l>
<milestone ed="p" n="244" unit="card"/>
<l>Tum satus Anchisa, cunctis ex more vocatis,</l>
<l n="245">victorem magna praeconis voce Cloanthum</l>
<l>declarat viridique advelat tempora lauro,</l>
<l>muneraque in naves ternos optare iuvencos,</l>
<l>vinaque et argenti magnum dat ferre talentum.</l>
<l>Ipsis praecipuos ductoribus addit honores:</l>
<l n="250">victori chlamydem auratam, quam plurima circum</l>
<l>purpura maeandro duplici Meliboea cucurrit,</l>
<l>intextusque puer frondosa regius Ida</l>
<l>veloces iaculo cervos cursuque fatigat,</l>
<l>acer, anhelanti similis, quem praepes ab Ida</l>
<l n="255">sublimem pedibus rapuit Iovis armiger uncis;</l>
<l>longaevi palmas nequiquam ad sidera tendunt</l>
<l>custodes, saevitque canum latratus in auras.</l>
<l>At qui deinde locum tenuit virtute secundum,</l>
<l>levibus huic hamis consertam auroque trilicem</l>
<l n="260">loricam, quam Demoleo detraxerat ipse</l>
<l>victor apud rapidum Simo&euml;nta sub Ilio alto,</l>
<l>donat habere viro, decus et tutamen in armis.</l>
<l>Vix illam famuli Phegeus Sagarisque ferebant</l>
<l>multiplicem, conixi umeris; indutus at olim</l>
<l n="265">Demoleos cursu palantes Troas agebat.</l>
<l>Tertia dona facit geminos ex aere lebetas,</l>
<l>cymbiaque argento perfecta atque aspera signis.</l>
<l>Iamque adeo donati omnes opibusque superbi</l>
<l>puniceis ibant evincti tempora taenis,</l>
<l n="270">cum saevo e scopulo multa vix arte revolsus,</l>
<l>amissis remis atque ordine debilis uno,</l>
<l>inrisam sine honore ratem Sergestus agebat.</l>
<l>Qualis saepe viae deprensus in aggere serpens,</l>
<l>aerea quem obliquum rota transiit, aut gravis ictu</l>
<l n="275">seminecem liquit saxo lacerumque viator;</l>
<l>nequiquam longos fugiens dat corpore tortus,</l>
<l>parte ferox, ardensque oculis, et sibila colla</l>
<l>arduus attollens, pars volnere clauda retentat</l>
<l>nexantem nodis seque in sua membra plicantem:</l>
<l n="280">tali remigio navis se tarda movebat;</l>
<l>vela facit tamen, et velis subit ostia plenis.</l>
<l>Sergestum Aeneas promisso munere donat,</l>
<l>servatam ob navem laetus sociosque reductos.</l>
<l>Olli serva datur, operum haud ignara Minervae,</l>
<l n="285">Cressa genus, Pholo&euml;, geminique sub ubere nati.</l>
<milestone ed="p" n="286" unit="card"/>
<l>Hoc pius Aeneas misso certamine tendit</l>
<l>gramineum in campum, quem collibus undique curvis</l>
<l>cingebant silvae, mediaque in valle theatri</l>
<l>circus erat; quo se multis cum milibus heros</l>
<l n="290">consessu medium tulit exstructoque resedit.</l>
<l>Hic, qui forte velint rapido contendere cursu,</l>
<l>imitat pretiis animos, et praemia ponit.</l>
<l>Undique conveniunt leucri mixtique Sicani,</l>
<l part="Y">Nisus et Euryalus primi,</l>
<l n="295">Euryalus forma insignis viridique iuventa,</l>
<l>Nisus amore pio pueri; quos deinde secutus</l>
<l>regius egregia Priami de stirpe Diores;</l>
<l>hunc Salius simul et Patron, quorum alter Acarnan,</l>
<l>alter ab Arcadio Tegeaeae sanguine gentis;</l>
<l n="300">tum duo Trinacrii iuvenes, Helymus Panopesque,</l>
<l>adsueti silvis, comites senioris Acestae;</l>
<l>multi praeterea, quos fama obscura recondit.</l>
<l>Aeneas quibus in mediis sic deinde locutus:</l>
<l>&ldquo;Accipite haec animis, laetasque advertite mentes:</l>
<l n="305">nemo ex hoc numero mihi non donatus abibit.</l>
<l>Gnosia bina dabo levato lucida ferro</l>
<l>spicula caelatamque argento ferre bipennem;</l>
<l>omnibus hic erit unus honos. Tres praemia primi</l>
<l>accipient flavaque caput nectentur oliva.</l>
<l n="310">Primus equum phaleris insignem victor habeto;</l>
<l>alter Amazoniam pharetram plenamque sagittis</l>
<l>Thre&iuml;ciis, lato quam circum amplectitur auro</l>
<l>balteus et tereti subnectit fibula gemma;</l>
<l>tertius Argolica hac galea contentus abito.&rdquo;</l>
<milestone ed="p" n="315" unit="card"/>
<l n="315">Haec ubi dicta, locum capiunt, signoque repente</l>
<l>corripiunt spatia audito, limenque relinquunt,</l>
<l>effusi nimbo similes, simul ultima signant.</l>
<l>Primus abit longeque ante omnia corpora Nisus</l>
<l>emicat, et ventis et fulminis ocior alis;</l>
<l n="320">proximus huic, longo sed proxumus intervallo,</l>
<l>insequitur Salius; spatio post deinde relicto</l>
<l part="Y">tertius Euryalus:</l>
<l>Euryalumque Helymus sequitur; quo deinde sub ipso</l>
<l>ecce volat calcemque terit iam calce Diores,</l>
<l n="325">incumbens umero, spatia et si plura supersint,</l>
<l>transeat elapsus prior, ambiguumque relinquat.</l>
<l>Iamque fere spatio extremo fessique sub ipsam</l>
<l>finem adventabant, levi cum sanguine Nisus</l>
<l>labitur infelix, caesis ut forte iuvencis</l>
<l n="330">fusus humum viridisque super madefecerat herbas.</l>
<l>Hic iuvenis iam victor ovans vestigia presso</l>
<l>haud tenuit titubata solo, sed pronus in ipso</l>
<l>concidit immundoque fimo sacroque cruore.</l>
<l>Non tamen Euryali, non ille oblitus amorum;</l>
<l n="335">nam sese opposuit Salio per lubrica surgens;</l>
<l>ille autem spissa iacuit revolutus harena.</l>
<l>Emicat Euryalus, et munere victor amici</l>
<l>prima tenet, plausuque volat fremituque secundo.</l>
<l>Post Helymus subit, et nunc tertia palma Diores.</l>
<l n="340">Hic totum caveae consessum ingentis et ora</l>
<l>prima patrum magnis Salius clamoribus implet,</l>
<l>ereptumque dolo reddi sibi poscit honorem.</l>
<l>Tutatur favor Euryalum, lacrimaeque decorae,</l>
<l>gratior et pulchro veniens in corpore virtus.</l>
<l n="345">Adiuvat et magna proclamat voce Diores,</l>
<l>qui subiit palmae, frustraque ad praemia venit</l>
<l>ultima, si primi Salio reddentur honores.</l>
<milestone ed="p" n="348" unit="card"/>
<l>Tum pater Aeneas &ldquo;Vestra&rdquo; inquit &ldquo;munera vobis</l>
<l>certa manent, pueri, et palmam movet ordine nemo;</l>
<l n="350">me liceat casus misereri insontis amici.&rdquo;</l>
<l>Sic fatus, tergum Gaetuli immane leonis</l>
<l>dat Salio, villis onerosum atque unguibus aureis.</l>
<l>Hic Nisus, &ldquo;Si tanta&rdquo; inquit &ldquo;sunt praemia victis,</l>
<l>et te lapsorum miseret, quae munera Niso</l>
<l n="355">digna dabis, primam merui qui laude coronam,</l>
<l>ni me, quae Salium, fortuna inimica tulisset?</l>
<l>Et simul his dictis faciem ostentabat et udo</l>
<l>turpia membra fimo. Risit pater optimus olli</l>
<l>et clipeum efferri iussit, Didymaonis artem,</l>
<l n="360">Neptuni sacro Danais de poste refixum.</l>
<l>Hoc iuvenem egregium praestanti munere donat;</l>
<milestone ed="p" n="362" unit="card"/>
<l>Post, ubi confecti cursus, et dona peregit:</l>
<l>&ldquo;Nunc, si cui virtus animusque in pectore praesens,</l>
<l>adsit, et evinctis attollat brachia palmis.&rdquo;</l>
<l n="365">Sic ait, et geminum pugnae proponit honorem,</l>
<l>victori velatum auro vittisque iuvencum,</l>
<l>ensem atque insignem galeam solacia victo.</l>
<l>Nec mora: continuo vastis cum viribus effert</l>
<l>ora Dares, magnoque virum se murmure tollit;</l>
<l n="370">solus qui Paridem solitus contendere contra,</l>
<l>idemque ad tumulum, quo maximus occubat Hector,</l>
<l>victorem Buten immani corpore, qui se</l>
<l>Bebrycia veniens Amyci de gente ferebat,</l>
<l>perculit, et fulva moribundum extendit harena.</l>
<l n="375">Talis prima Dares caput altum in proelia tollit,</l>
<l>ostenditque umeros latos, alternaque iactat</l>
<l>brachia protendens, et verberat ictibus auras.</l>
<l>Quaeritur huic alius; nec quisquam ex agmine tanto</l>
<l>audet adire virum manibusque inducere caestus.</l>
<l n="380">Ergo alacris, cunctosque putans excedere palma,</l>
<l>Aeneae stetit aute pedes, nec plura moratus</l>
<l>tum laeva taurum cornu tenet, atque ita fatur:</l>
<l>&ldquo;Nate dea, si nemo audet se credere pugnae,</l>
<l>quae finis standi? Quo me decet usque teneri?</l>
<l n="385">Ducere dona iube.&rdquo; Cuncti simul ore fremebant</l>
<l>Dardanidae, reddique viro promissa iubebant.</l>
<milestone ed="p" n="387" unit="card"/>
<l>Hic gravis Entellum dictis castigat Acestes,</l>
<l>proximus ut viridante toro consederat herbae:</l>
<l>&ldquo;Entelle, heroum quondam fortissime frustra,</l>
<l n="390">tantane tam patiens nullo certamine tolli</l>
<l>dona sines? Ubi nunc nobis deus ille magister</l>
<l>requiquam memoratus Eryx? Ubi fama per omnem</l>
<l>Trinacriam, et spolia illa tuis pendentia tectis?&rdquo;</l>
<l>Ille sub haec: &ldquo;Non laudis amor, nec gloria cessit</l>
<l n="395">pulsa metu; sed enim gelidus tardante senecta</l>
<l>sanguis hebet, frigentque effetae in corpore vires.</l>
<l>Si mihi, quae quondam fuerat, quaque improbus iste</l>
<l>exsultat fidens, si nunc foret illa iuventas,</l>
<l>haud equidem pretio inductus pulchroque iuvenco</l>
<l n="400">venissem, nec dona moror.&rdquo; Sic deinde locutus</l>
<l>in medium geminos immani pondere caestus</l>
<l>proiecit, quibus acer Eryx in proelia suetus</l>
<l>ferre manum, duroque intendere brachia tergo.</l>
<l>Obstipuere animi: tantorum ingentia septem</l>
<l n="405">terga boum plumbo insuto ferroque rigebant.</l>
<l>Ante omnes stupet ipse Dares, longeque recusat;</l>
<l>magnanimusque Anchisiades et pondus et ipsa</l>
<l>huc illuc vinclorum immensa volumina versat.</l>
<l>Tum senior talis referebat pectore voces:</l>
<l n="410">&ldquo;Quid, si quis caestus ipsius et Herculis arma</l>
<l>vidisset, tristemque hoc ipso in litore pugnam?</l>
<l>Haec germanus Eryx quondam tuus arma gerebat;&mdash;</l>
<l>sanguine cernis adhuc sparsoque infecta cerebro;&mdash;</l>
<l>his magnum Alciden contra stetit; his ego suetus,</l>
<l n="415">dum melior vires sanguis dabat, aemula necdum</l>
<l>temporibus geminis canebat sparsa senectus.</l>
<l>Sed si nostra Dares haec Troius arma recusat,</l>
<l>idque pio sedet Aeneae, prohat auctor Acestes,</l>
<l>aequemus pugnas. Erycis tibi terga remitto;</l>
<l n="420">solve metus; et tu Troianos exue caestus.&rdquo;</l>
<milestone ed="p" n="421" unit="card"/>
<l>Haec fatus, duplicem ex umeris reiecit amictum</l>
<l>et magnos membrorum artus, magna ossa lacertosque</l>
<l>exuit, atque ingens media consistit harena.</l>
<l>Tum satus Anchisa caestus pater extulit aequos,</l>
<l n="425">et paribus palmas amborum innexuit armis.</l>
<l>Constitit in digitos extemplo arrectus uterque,</l>
<l>brachiaque ad superas interritus extulit auras.</l>
<l>Abduxere retro longe capita ardua ab ictu,</l>
<l>immiscentque manus manibus, pugnamque lacessunt.</l>
<l n="430">Ille pedum melior motu, fretusque iuventa;</l>
<l>hic membris et mole valens, sed tarda trementi</l>
<l>genua labant, vastos quatit aeger anhelitus artus.</l>
<l>Multa viri nequiquam inter se volnera iactant,</l>
<l>multa cavo lateri ingeminant, et pectore vastos</l>
<l n="435">dant sonitus, erratque auris et tempora circum</l>
<l>crebra manus, duro crepitant sub volnere malae.</l>
<l>Stat gravis Entellus nisuque immotus eodem,</l>
<l>corpore tela modo atque oculis vigilantibus exit.</l>
<l>Ille, velut celsam oppugnat qui molibus urbem,</l>
<l n="440">aut montana sedet circum castella sub armis,</l>
<l>nunc hos, nunc illos aditus, omnemque pererrat</l>
<l>arte locum, et variis adsultibus inritus urguet.</l>
<l>Ostendit dextram insurgens Entellus, et alte</l>
<l>extulit: ille ictum venientem a vertice velox</l>
<l n="445">praevidit, celerique elapsus corpore cessit.</l>
<l>Entellus vires in ventum effudit, et ultro</l>
<l>ipse gravis graviterque ad terram pondere vasto</l>
<l>concidit, ut quondam cava concidit aut Erymantho,</l>
<l>aut Ida in magna, radicibus eruta pinus.</l>
<l n="450">Consurgunt studiis Teucri et Trinacria pubes;</l>
<l>it clamor caelo, primusque accurrit Acestes,</l>
<l>aequaevumque ab humo miserans attollit amicum.</l>
<l>At non tardatus casu neque territus heros</l>
<l>acrior ad pugnam redit ac vim suscitat ira.</l>
<l n="455">Tum pudor incendit vires et conscia virtus,</l>
<l>praecipitemque Daren ardens agit aequore toto,</l>
<l>nunc dextra ingeminans ictus, nunc ille sinistra;</l>
<l>nec mora, nec requies: quam multa grandine nimbi</l>
<l>culminibus crepitant, sic densis ictibus heros</l>
<l n="460">creber utraque manu pulsat versatque Dareta.</l>
<milestone ed="p" n="461" unit="card"/>
<l>Tum pater Aeneas procedere longius iras</l>
<l>et saevire animis Entellum haud passus acerbis;</l>
<l>sed finem imposuit pugnae, fessumque Dareta</l>
<l>eripuit mulcens dictis, ac talia fatur:</l>
<l n="465">&ldquo;Infelix, quae tanta animum dementia cepit?</l>
<l>Non vires alias conversaque numina sentis?</l>
<l>Cede deo.&rdquo; Dixitque et proelia voce diremit.</l>
<l>Ast illum fidi aequales, genua aegra trahentem,</l>
<l>iactantemque utroque caput, crassumque cruorem</l>
<l n="470">ore eiectantem mixtosque in sanguine dentes,</l>
<l>ducunt ad naves; galeamque ensemque vocati</l>
<l>accipiunt; palmam Entello taurumque relinquunt.</l>
<l>Hic victor, superans animis tauroque superbus:</l>
<l>&ldquo;Nate dea, vosque haec&rdquo; inquit &ldquo;cognoscite, Teucri,</l>
<l n="475">et mihi quae fuerint iuvenali in corpore vires,</l>
<l>et qua servetis revocatum a morte Dareta.&rdquo;</l>
<l>Dixit, et adversi contra stetit ora iuvenci,</l>
<l>qui donum adstabat pugnae, durosque reducta</l>
<l>libravit dextra media inter cornua caestus,</l>
<l n="480">arduus, effractoque inlisit in ossa cerebro.</l>
<l>sternitur exanimisque tremens procumbit humi bos.</l>
<l>Ille super tales effundit pectore voces:</l>
<l>&ldquo;Hanc tibi, Eryx, meliorem animam pro morte Daretis</l>
<l>persolvo; hic victor caestus artemque repono.&rdquo;</l>
<milestone ed="p" n="485" unit="card"/>
<l n="485">Protinus Aeneas celeri certare sagitta</l>
<l>invitat qui forte velint, et praemia ponit,</l>
<l>ingentique manu malum de nave Seresti</l>
<l>erigit, et volucrem traiecto in fune columbam,</l>
<l>quo tendant ferrum, malo suspendit ab alto.</l>
<l n="490">Convenere viri, deiectamque aerea sortem</l>
<l>accepit galea; et primus clamore secundo</l>
<l>Hyrtacidae ante omnes exit locus Hippoco&ouml;ntis;</l>
<l>quem modo navali Mnestheus certamine victor</l>
<l>consequitur, viridi Mnestheus evinctus oliva.</l>
<l n="495">Tertius Eurytion, tuus, o clarissime, frater,</l>
<l>Pandare, qui quondam, iussus confundere foedus,</l>
<l>in medios telum torsisti primus Achivos.</l>
<l>Extremus galeaque ima subsedit Acestes,</l>
<l>ausus et ipse manu iuvenum temptare laborem.</l>
<l n="500">Tum validis flexos incurvant viribus arcus</l>
<l>pro se quisque viri, et depromunt tela pharetris.</l>
<l>Primaque per caelum, nervo stridente, sagitta</l>
<l>Hyrtacidae iuvenis volucres diverberat auras;</l>
<l>et venit, adversique infigitur arbore mali.</l>
<l n="505">Intremuit malus, timuitque exterrita pennis</l>
<l>ales, et ingenti sonuerunt omnia plausu.</l>
<l>Post acer Mnestheus adducto constitit arcu,</l>
<l>alta petens, pariterque oculos telumque tetendit.</l>
<l>Ast ipsam miserandus avem contingere ferro</l>
<l n="510">non valuit: nodos et vincula linea rupit,</l>
<l>quis innexa pedem malo pendebat ab alto:</l>
<l>illa notos atque alta volans in nubila fugit.</l>
<l>Tum rapidus, iamdudum arcu contenta parato</l>
<l>tela tenens, fratrem Eurytion in Pota vocavit,</l>
<l n="515">iam vacuo laetam caelo speculatus, et alis</l>
<l>plaudentem nigra figit sub nube columbam.</l>
<l>Decidit exanimis, vitamque reliquit in astris</l>
<l>aetheriis, fixamque refert delapsa sagittam.</l>
<milestone ed="p" n="519" unit="card"/>
<l>Amissa solus palma superabat Acestes;</l>
<l n="520">qui tamen aerias telum contendit in auras,</l>
<l>ostentans artemque pater arcumque sonantem.</l>
<l>Hic oculis subito obicitur magnoque futurum</l>
<l>augurio monstrum; docuit post exitus ingens,</l>
<l>seraque terrifici cecinerunt omina vates.</l>
<l n="525">Namque volans liquidis in nubibus arsit harundo,</l>
<l>signavitque viam flammis, tenuisque recessit</l>
<l>consumpta in ventos, caelo ceu saepe refixa</l>
<l>transcurrunt crinemque volantia sidera ducunt.</l>
<l>Attonitis haesere animis, superosque precati</l>
<l n="530">Trinacrii Teucrique viri; nec maximus omen</l>
<l>abnuit Aeneas; sed laetum amplexus Acesten</l>
<l>muneribus cumulat magnis, ac talia fatur:</l>
<l>&ldquo;Sume, pater; nam te voluit rex magnus Olympi</l>
<l>talibus auspiciis exsortem ducere honores.</l>
<l n="535">Ipsius Anchisae longaevi hoc munus habebis,</l>
<l>cratera impressum signis, quem Thracius olim</l>
<l>Anchisae genitori in magno munere Cisseus</l>
<l>ferre sui dederat monumentum et pignus amoris.&rdquo;</l>
<l>Sic fatus cingit viridanti tempora lauro,</l>
<l n="540">et primum ante omnes victorem appellat Acesten.</l>
<l>Nec bonus Eurytion praelato invidit honori,</l>
<l>quamvis solus avem caelo deiecit ab alto.</l>
<l>Proximus ingreditur donis, qui vincula rupit;</l>
<l>extremus, volucri qui fixit arundine malum.</l>
<milestone ed="p" n="545" unit="card"/>
<l n="545">At pater Aeneas, nondum certamine misso,</l>
<l>custodem ad sese comitemque impubis Iuli</l>
<l>Epytiden vocat, et fidam sic fatur ad aurem:</l>
<l>&ldquo;Vade age, et Ascanio, si iam puerile paratum</l>
<l>agmen habet secum, cursusque instruxit equorum,</l>
<l n="550">ducat avo turmas, et sese ostendat in armis,</l>
<l>dic&rdquo; ait. Ipse omnem longo decedere circo</l>
<l>infusum populum, et campos iubet esse patentes.</l>
<l>Incedunt pueri, pariterque ante ora parentum</l>
<l>frenatis lucent in equis, quos omnis euntes</l>
<l n="555">Trinacriae mirata fremit Troiaeque iuventus.</l>
<l>omnibus in morem tonsa coma pressa corona;</l>
<l>cornea bina ferunt praefixa hastilia ferro;</l>
<l>pars levis umero pharetras; it pectore summo</l>
<l>flexilis obtorti per collum circulus auri.</l>
<l n="560">Tres equitum numero turmae, ternique vagantur</l>
<l>ductores: pueri bis seni quemque secuti</l>
<l>agmine partito fulgent paribusque magistris.</l>
<l>Una acies iuvenum, ducit quam parvus ovantem</l>
<l>nomen avi referens Priamus,&mdash;tua clara, Polite,</l>
<l n="565">progenies, auctura Italos,&mdash;quem Thracius albis</l>
<l>portat equus bicolor maculis, vestigia primi</l>
<l>alba pedis frontemque ostentans arduus albam.</l>
<l>Alter Atys, genus unde Atii duxere Latini,</l>
<l>parvus Atys, pueroque puer dilectus Iulo.</l>
<l n="570">Extremus, formaque ante omnis pulcher, Iulus</l>
<l>Sidonio est invectus equo, quem candida Dido</l>
<l>esse sui dederat monumentum et pignus amoris.</l>
<l>Cetera Trinacrii pubes senioris Acestae</l>
<l part="Y">fertur equis.</l>
<milestone ed="p" n="575" unit="card"/>
<l n="575">Excipiunt plausu pavidos, gaudentque tuentes</l>
<l>Dardanidae, veterumque adgnoscunt ora parentum.</l>
<l>Postquam omnem laeti consessum oculosque suorum</l>
<l>lustravere in equis, signum clamore paratis</l>
<l>Epytides longe dedit insonuitque flagello.</l>
<l n="580">Olli discurrere pares, atque agmina terni</l>
<l>diductis solvere choris, rursusque vocati</l>
<l>convertere vias infestaque tela tulere.</l>
<l>Inde alios ineunt cursus aliosque recursus</l>
<l>adversi spatiis, alternosque orbibus orbes</l>
<l n="585">impediunt, pugnaeque cient simulacra sub armis;</l>
<l>et nunc terga fuga nudant, nunc spicula vertunt</l>
<l>infensi, facta pariter nunc pace feruntur.</l>
<l>Ut quondam Creta fertur Labyrinthus in alta</l>
<l>parietibus textum caecis iter, ancipitemque</l>
<l n="590">mille viis habuisse dolum, qua signa sequendi</l>
<l>falleret indeprensus et inremeabilis error;</l>
<l>haud alio Teucrum nati vestigia cursu</l>
<l>impediunt texuntque fugas et proelia ludo,</l>
<l>delphinum similes, qui per maria umida nando</l>
<l n="595">Carpathium Libycumque secant, [luduntque per undas.]</l>
<l>Hunc morem cursus atque haec certamina primus</l>
<l>Ascanius, Longam muris cum cingeret Albam,</l>
<l>rettulit, et priscos docuit celebrare Latinos,</l>
<l>quo puer ipse modo, secum quo Tro&iuml;a pubes;</l>
<l n="600">Albani docuere suos; hinc maxima porro</l>
<l>accepit Roma, et patrium servavit honorem;</l>
<l>Troiaque nunc pueri, Troianum dicitur agmen.</l>
<l>Hac celebrata tenus sancto certamina patri.</l>
<milestone ed="p" n="604" unit="card"/>
<l>Hic primum fortuna fidem mutata novavit.</l>
<l n="605">Dum variis tumulo referunt sollemnia ludis,</l>
<l>Irim de caelo misit Saturnia Iuno</l>
<l>Iliacam ad classem, ventosque adspirat eunti,</l>
<l>multa movens, necdum antiquum saturata dolorem.</l>
<l>Illa, viam celerans per mille coloribus arcum,</l>
<l n="610">nulli visa cito decurrit tramite virgo.</l>
<l>Conspicit ingentem concursum, et litora lustrat,</l>
<l>desertosque videt portus classemque relictam.</l>
<l>At procul in sola secretae Troades acta</l>
<l>amissum Anchisen flebant, cunctaeque profundum</l>
<l n="615">pontum adspectabant flentes. &ldquo;Heu tot vada fessis</l>
<l>et tantum superesse maris!&rdquo; vox omnibus una.</l>
<l>Urbem orant; taedet pelagi perferre laborem.</l>
<l>Ergo inter medias sese haud ignara nocendi</l>
<l>conicit, et faciemque deae vestemque reponit;</l>
<l n="620">fit Bero&euml;, Tmarii coniunx longaeva Dorycli,</l>
<l>cui genus et quondam nomen natique fuissent;</l>
<l>ac sic Dardanidum mediam se matribus infert:</l>
<milestone ed="p" n="623" unit="card"/>
<l>&ldquo;O miserae, quas non manus&rdquo; inquit &ldquo;Acha&iuml;ca bello</l>
<l>traxerit ad letum patriae sub moenibus! O gens</l>
<l n="625">infelix, cui te exitio Fortuna reservat?</l>
<l>Septuma post Troiae exscidium iam vertitur aestas,</l>
<l>cum freta, cum terras omnes, tot inhospita saxa</l>
<l>sideraque emensae ferimur, dum per mare magnum</l>
<l>Italiam sequimur fugientem, et volvimur undis.</l>
<l n="630">Hic Erycis fines fraterni, atque hospes Acestes:</l>
<l>quis prohibet muros iacere et dare civibus urbem?</l>
<l>O patria et rapti nequiquam ex hoste Penates,</l>
<l>nullane iam Troiae dicentur moenia? Nusquam</l>
<l>Hectoreos amnes, Xanthum et Simoenta, videbo?</l>
<l n="635">Quin agite et mecum infaustas exurite puppes.</l>
<l>Nam mihi Cassandrae per somnum vatis imago</l>
<l>ardentes dare visa faces: &ldquo;Hic quaerite Troiam;</l>
<l>hic domus est&rdquo; inquit &ldquo;vobis.&rdquo;  Iam tempus agi res,</l>
<l>uec tantis mora prodigiis. En quattuor arae</l>
<l n="640">Neptuno; deus ipse faces animumque ministrat.&rdquo;</l>
<l>Haec memorans, prima infensum vi corripit ignem,</l>
<l>sublataque procul dextra conixa coruscat,</l>
<l>et iacit: arrectae mentes stupefactaque corda</l>
<l>Iliadum. Hic una e multis, quae maxima natu,</l>
<l n="645">Pyrgo, tot Priami natorum regia nutrix:</l>
<l>&ldquo;Non Bero&euml; vobis, non haec Rhoete&iuml;a, matres,</l>
<l>est Dorycli coniunx; divini signa decoris</l>
<l>ardentesque notate oculos; qui spiritus illi,</l>
<l>qui voltus, vocisque sonus, vel gressus eunti.</l>
<l n="650">Ipsa egomet dudum Beroen digressa reliqui</l>
<l>aegram, indignantem, tali quod sola careret</l>
<l>munere, nec meritos Anchisae inferet honores.&rdquo;</l>
<l part="Y">Haec effata.</l>
<l>At matres primo ancipites oculisque malignis</l>
<l n="655">ambiguae spectare rates miserum inter amorem</l>
<l>praesentis terrae fatisque vocantia regna,</l>
<l>cum dea se paribus per caelum sustulit alis,</l>
<l>ingentemque fuga secuit sub nubibus arcum.</l>
<l>Tum vero attonitae monstris actaeque furore</l>
<l n="660">conclamant, rapiuntque focis penetralibus ignem;</l>
<l>pars spoliant aras, frondem ac virgulta facesque</l>
<l>coniciunt. Furit immissis Volcanus habenis</l>
<l>transtra per et remos et pictas abiete puppes.</l>
<milestone ed="p" n="664" unit="card"/>
<l>Nuntius Anchisae ad tumulum cuneosque theatri</l>
<l n="665">incensas perfert naves Eumelus, et ipsi</l>
<l>respiciunt atram in nimbo volitare favillam.</l>
<l>Primus et Ascanius, cursus ut laetus equestres</l>
<l>ducebat, sic acer equo turbata petivit</l>
<l>castra, nec exanimes possunt retinere magistri.</l>
<l n="670">&ldquo;Quis furor iste novus? Quo nunc, quo tenditis&rdquo; inquit,</l>
<l>&ldquo;heu, miserae cives? Non hostem inimicaque castra</l>
<l>Argivum, vestras spes uritis. En, ego vester</l>
<l>Ascanius!&rdquo; Galeam ante pedes proiecit inanem,</l>
<l>qua ludo indutus belli simulacra ciebat;</l>
<l n="675">accelerat simul Aeneas, simul agmina Teucrum.</l>
<l>Ast illae diversa metu per litora passim</l>
<l>diffugiunt, silvasque et sicubi concava furtim</l>
<l>saxa petunt; piget incepti lucisque, suosque</l>
<l>mutatae adgnoscunt, excussaque pectore Iuno est.</l>
<milestone ed="p" n="680" unit="card"/>
<l n="680">Sed non idcirco flammae atque incendia vires</l>
<l>indomitas posuere; udo sub robore vivit</l>
<l>stuppa vomens tardum fumum, lentusque carinas</l>
<l>est vapor, et toto descendit corpore pestis,</l>
<l>nec vires heroum infusaque flumina prosunt.</l>
<l n="685">Tum pius Aeneas umeris abscindere vestem,</l>
<l>auxilioque vocare deos, et tendere palmas:</l>
<l>&ldquo;Iuppiter omnipotens, si nondum exosus ad unum</l>
<l>Troianos, si quid pietas antiqua labores</l>
<l>respicit humanos, da flammam evadere classi</l>
<l n="690">nunc, Pater, et tenues Teucrum res eripe leto.</l>
<l>Vel tu, quod superest infesto fulmine morti,</l>
<l>si mereor, demitte, tuaque hic obrue dextra.&rdquo;</l>
<l>Vix haec ediderat, cum effusis imbribus atra</l>
<l>tempestas sine more furit, tonitruque tremescunt</l>
<l n="695">ardua terrarum et campi; ruit aethere toto</l>
<l>turbidus imber aqua densisque nigerrimus austris;</l>
<l>implenturque super puppes; semiusta madescunt</l>
<l>robora; restinctus donec vapor omnis, et omnes,</l>
<l>quattuor amissis, servatae a peste carinae.</l>
<milestone ed="p" n="700" unit="card"/>
<l n="700">At pater Aeneas, casu concussus acerbo,</l>
<l>nunc huc ingentes, nunc illuc pectore curas</l>
<l>mutabat versans, Siculisne resideret arvis,</l>
<l>oblitus fatorum, Italasne capesseret oras.</l>
<l>Tum senior Nautes, unum Tritonia Pallas</l>
<l n="705">quem docuit multaque insignem reddidit arte,</l>
<l>haec responsa dabat, vel quae portenderet ira</l>
<l>magna deum, vel quae fatorum posceret ordo;</l>
<l>isque his Aenean solatus vocibus infit:</l>
<l>&ldquo;Nate dea, quo fata trahunt retrahuntque, sequamur;</l>
<l n="710">quidquid erit, superanda omnis fortuna ferendo est.</l>
<l>Est tibi Dardanius divinae stirpis Acestes:</l>
<l>hunc cape consiliis socium et coniunge volentem;</l>
<l>huic trade, amissis superant qui navibus, et quos</l>
<l>pertaesum magni incepti rerumque tuarum est;</l>
<l n="715">longaevosque senes ac fessas aequore matres,</l>
<l>et quidquid tecum invalidum metuensque pericli est,</l>
<l>delige, et his habeant terris sine moenia fessi:</l>
<l>urbem appellabunt permisso nomine Acestam.&rdquo;</l>
<milestone ed="p" n="719" unit="card"/>
<l>Talibus incensus dictis senioris amici,</l>
<l n="720">tum vero in curas animo diducitur omnes.</l>
<l>Et nox atra polum bigis subvecta tenebat:</l>
<l>visa dehinc caelo facies delapsa parentis</l>
<l>Anchisae subito tales effundere voces:</l>
<l>&ldquo;Nate, mihi vita quondam, dum vita manebat,</l>
<l n="725">care magis, nate, Iliacis exercite fatis,</l>
<l>imperio Iovis huc venio, qui classibus ignem</l>
<l>depulit, et caelo tandem miseratus ab alto est.</l>
<l>Consiliis pare, quae nunc pulcherrima Nautes</l>
<l>dat senior; lectos iuvenes, fortissima corda,</l>
<l n="730">defer in Italiam; gens dura atque aspera cultu</l>
<l>debellanda tibi Latio est. Ditis tamen ante</l>
<l>infernas accede domos, et Averna per alta</l>
<l>congressus pete, nate, meos. Non me impia namque</l>
<l>Tartara habent, tristes umbrae, sed amoena piorum</l>
<l n="735">concilia Elysiumque colo. Huc casta Sibylla</l>
<l>nigrarum multo pecudum te sanguine ducet:</l>
<l>tum genus omne tuum, et quae dentur moenia, disces.</l>
<l>Iamque vale: torquet medios Nox humida cursus,</l>
<l>et me saevus equis Oriens adflavit anhelis.&rdquo;</l>
<l n="740">Dixerat, et tenuis fugit, ceu fumus, in auras.</l>
<l>Aeneas, &ldquo;Quo deinde ruis, quo proripis?&rdquo; inquit,</l>
<l>&ldquo;Quem fugis, aut quis te nostris complexibus arcet?&rdquo;</l>
<l>Haec memorans cinerem et sopitos suscitat ignes,</l>
<l>Pergameumque Larem et canae penetralia Vestae</l>
<l n="745">farre pio et plena supplex veneratur acerra.</l>
<milestone ed="p" n="746" unit="card"/>
<l>Extemplo socios primumque arcessit Acesten,</l>
<l>et Iovis imperium et cari praecepta parentis</l>
<l>edocet, et quae nunc animo sententia constet.</l>
<l>Haud mora consiliis, nec iussa recusat Acestes.</l>
<l n="750">Transcribunt urbi matres, populumque volentem</l>
<l>deponunt, animos nil magnae laudis egentes.</l>
<l>Ipsi transtra novant, flammisque ambesa reponunt</l>
<l>robora navigiis, aptant remosque rudentesque,</l>
<l>exigui numero, sed bello vivida virtus.</l>
<l n="755">Interea Aeneas urbem designat aratro</l>
<l>sortiturque domos; hoc Ilium et haec loca Troiam</l>
<l>esse iubet. Gaudet regno Troianus Acestes,</l>
<l>indicitque forum et patribus dat iura vocatis.</l>
<l>Tum vicina astris, Erycino in vertice sedes</l>
<l n="760">fundatur Veneri Idaliae, tumuloque sacerdos</l>
<l>ac lucus late sacer additur Anchiseo.</l>
<milestone ed="p" n="762" unit="card"/>
<l>Iamque dies epulata novem gens omnis, et aris</l>
<l>factus honos: placidi straverunt aequora venti,</l>
<l>creber et adspirans rursus vocat Auster in altum.</l>
<l n="765">Exoritur procurva ingens per litora fletus;</l>
<l>complexi inter se noctemque diemque morantur.</l>
<l>Ipsae iam matres, ipsi, quibus aspera quondam</l>
<l>visa maris facies et non tolerabile nomen,</l>
<l>ire volunt, omnemque fugae perferre laborem.</l>
<l n="770">Quos bonus Aeneas dictis solatur amicis,</l>
<l>et consanguineo lacrimans commendat Acestae.</l>
<l>Tris Eryci vitulos et Tempestatibus agnam</l>
<l>caedere deinde iubet, solvique ex ordine funem.</l>
<l>Ipse, caput tonsae foliis evinctus olivae,</l>
<l n="775">stans procul in prora pateram tenet, extaque salsos</l>
<l>proiicit in fluctus ac vina liquentia fundit.</l>
<l>Prosequitur surgens a puppi ventus euntes.</l>
<l>Certatim socii feriunt mare et aequora verrunt.</l>
<milestone ed="p" n="779" unit="card"/>
<l>At Venus interea Neptunum exercita curis</l>
<l n="780">adloquitur, talesque effundit pectore questus:</l>
<l>Iunonis gravis ira nec exsaturabile pectus</l>
<l>cogunt me, Neptune, preces descendere in omnes;</l>
<l>quam nec longa dies, pietas nec mitigat ulla,</l>
<l>nec Iovis imperio fatisque infracta quiescit.</l>
<l n="785">Non media de gente Phrygum exedisse nefandis</l>
<l>urbem odiis satis est, nec poenam traxe per omnem:</l>
<l>reliquias Troiae, cineres atque ossa peremptae</l>
<l>insequitur: causas tanti sciat illa furoris.</l>
<l>Ipse mihi nuper Libycis tu testis in undis</l>
<l n="790">quam molem subito excierit: maria omnia caelo</l>
<l>miscuit, Aeoliis nequiquam freta procellis,</l>
<l part="Y">in regnis hoc ausa tuis.</l>
<l>Per scelus ecce etiam Troianis matribus actis</l>
<l>exussit foede puppes, et classe subegit</l>
<l n="795">amissa socios ignotae linquere terrae.</l>
<l>Quod superest, oro, liceat dare tuta per undas</l>
<l>vela tibi, liceat Laurentem attingere Thybrim:</l>
<l>si concessa peto, si dant ea moenia Parcae.&rdquo;</l>
<milestone ed="p" n="799" unit="card"/>
<l>Tum Saturnius haec domitor maris edidit alti:</l>
<l n="800">&ldquo;Fas omne est, Cytherea, meis te fidere regnis,</l>
<l>unde genus ducis: merui quoque; saepe furores</l>
<l>compressi, et rabiem tantam caelique marisque.</l>
<l>Nec minor in terris, Xanthum Simo&euml;ntaque testor,</l>
<l>Aeneae mihi cura tui. Cum Troia Achilles</l>
<l n="805">exanimata sequens impingeret agmina muris,</l>
<l>milia multa daret leto, gemerentque repleti</l>
<l>amnes, nec reperire viam atque evolvere posset</l>
<l>in mare se Xanthus, Pelidae tunc ego forti</l>
<l>congressum Aenean nec dis nec viribus aequis</l>
<l n="810">nube cava rapui, cuperem cum vertere ab imo</l>
<l>structa meis manibus periurae moenia Troiae.</l>
<l>Nunc quoque mens eadem perstat mihi: pelle timores.</l>
<l>Tutus, quos optas, portus accedet Averni.</l>
<l>Unus erit tantum, amissum quem gurgite quaeres;</l>
<l part="Y" n="815">unum pro multis dabitur caput.&rdquo;</l>
<l>His ubi laeta deae permulsit pectora dictis,</l>
<l>iungit equos auro genitor, spumantiaque addit</l>
<l>frena feris, manibusque omnes effundit habenas.</l>
<l>Caeruleo per summa levis volat aequora curru;</l>
<l n="820">subsidunt undae, tumidumque sub axe tonanti</l>
<l>sternitur aequor aquis; fugiunt vasto aethere nimbi.</l>
<l>Tum variae comitum facies, immania cete,</l>
<l>et senior Glauci chorus, Inousque Palaemon,</l>
<l>Tritonesque citi, Phorcique exercitus omnis;</l>
<l n="825">laeva tenent Thetis, et Melite, Panopeaque virgo,</l>
<l>Nisaee, Spioque, Thaliaque, Cymodoceque.</l>
<milestone ed="p" n="827" unit="card"/>
<l>Hic patris Aeneae suspensam blanda vicissim</l>
<l>gaudia pertemptant mentem: iubet ocius omnes</l>
<l>attolli malos, intendi brachia velis.</l>
<l n="830">Una omnes fecere pedem pariterque sinistros,</l>
<l>nunc dextros solvere sinus; una ardua torquent</l>
<l>cornua detorquentque; ferunt sua flamina classem.</l>
<l>Princeps ante omnes densum Palinurus agebat</l>
<l>agmen; ad hunc alii cursum contendere iussi.</l>
<l n="835">Iamque fere mediam caeli Nox humida metam</l>
<l>contigerat; placida laxabant membra quiete</l>
<l>sub remis fusi per dura sedilia nautae:</l>
<l>cum levis aetheriis delapsus Somnus ab astris</l>
<l>a&euml;ra dimovit tenebrosum et dispulit umbras,</l>
<l n="840">te, Palinure, petens, tibi somnia tristia portans</l>
<l>insonti; puppique deus consedit in alta,</l>
<l>Phorbanti similis, funditque has ore loquelas:</l>
<l>&ldquo;Iaside Palinure, ferunt ipsa aequora classem;</l>
<l>aequatae spirant aurae; datur hora quieti.</l>
<l n="845">Pone caput, fessosque oculos furare labori:</l>
<l>ipse ego paulisper pro te tua munera inibo.&rdquo;</l>
<l>Cui vix attollens Palinurus lumina fatur:</l>
<l>&ldquo;Mene salis placidi voltum fluctusque quietos</l>
<l>ignorare iubes? Mene huic confidere monstro?</l>
<l n="850">Aenean credam quid enim fallacibus auris</l>
<l>et caelo, totiens deceptus fraude sereni?&rdquo;</l>
<milestone ed="p" n="852" unit="card"/>
<l>Talia dicta dabat, clavumque affixus et haerens</l>
<l>nusquam amittebat, oculosque sub astra tenebat.</l>
<l>Ecce deus ramum Lethaeo rore madentem,</l>
<l n="855">vique soporatum Stygia, super utraque quassat</l>
<l>tempora, cunctantique natantia lumina solvit.</l>
<l>Vix primos inopina quies laxaverat artus,</l>
<l>et super incumbens cum puppis parte revolsa,</l>
<l>cumque gubernaclo, liquidas proiecit in undas</l>
<l n="860">praecipitem ac socios nequiquam saepe vocantem;</l>
<l>ipse volans tenues se sustulit ales ad auras.</l>
<l>Currit iter tutum non secius aequore classis,</l>
<l>promissisque patris Neptuni interrita fertur.</l>
<l>Iamque adeo scopulos Sirenum advecta subibat,</l>
<l n="865">difficiles quondam multorumque ossibus albos,</l>
<l>tum rauca adsiduo longe sale saxa sonabant:</l>
<l>cum pater amisso fluitantem errare magistro</l>
<l>sensit, et ipse ratem nocturnis rexit in undis,</l>
<l>multa gemens, casuque animum concussus amici</l>
<l n="870">&ldquo;O nimium caelo et pelago confise sereno,</l>
<l>nudus in ignota, Palinure, iacebis harena!&rdquo;</l></div1>
<div1 type="Book" n="6">
<milestone ed="p" n="1" unit="card"/>
<l>Sic fatur lacrimans, classique immittit habenas,</l>
<l>et tandem Eubo&iuml;cis Cumarum adlabitur oris.</l>
<l>Obvertunt pelago proras; tum dente tenaci</l>
<l>ancora fundabat naves, et litora curvae</l>
<l n="5">praetexunt puppes. Iuvenum manus emicat ardens</l>
<l>litus in Hesperium; quaerit pars semina flammae</l>
<l>abstrusa in venis silicis, pars densa ferarum</l>
<l>tecta rapit silvas, inventaque flumina monstrat.</l>
<l>At pius Aeneas arces, quibus altus Apollo</l>
<l n="10">praesidet, horrendaeque procul secreta Sibyllae</l>
<l>antrum immane petit, magnum cui mentem animumque</l>
<l>Delius inspirat vates, aperitque futura.</l>
<l>Iam subeunt Triviae lucos atque aurea tecta.</l>
<milestone ed="p" n="14" unit="card"/>
<l>Daedalus, ut fama est, fugiens Mino&iuml;a regna,</l>
<l n="15">praepetibus pennis ausus se credere caelo,</l>
<l>insuetum per iter gelidas enavit ad Arctos,</l>
<l>Chalcidicaque levis tandem super adstitit arce.</l>
<l>Redditus his primum terris, tibi, Phoebe, sacravit</l>
<l>remigium alarum, posuitque immania templa.</l>
<l n="20">In foribus letum Androgeo: tum pendere poenas</l>
<l>Cecropidae iussi&mdash;miserum!&mdash;septena quotannis</l>
<l>corpora natorum; stat ductis sortibus urna.</l>
<l>Contra elata mari respondet Gnosia tellus:</l>
<l>hic crudelis amor tauri, suppostaque furto</l>
<l n="25">Pasipha&euml;, mixtumque genus prolesque biformis</l>
<l>Minotaurus inest, Veneris monumenta nefandae;</l>
<l>hic labor ille domus et inextricabilis error;</l>
<l>magnum reginae sed enim miseratus amorem</l>
<l>Daedalus ipse dolos tecti ambagesque resolvit,</l>
<l n="30">caeca regens filo vestigia. Tu quoque magnam</l>
<l>partem opere in tanto, sineret dolor, Icare, haberes.</l>
<l>Bis conatus erat casus effingere in auro;</l>
<l>bis patriae cecidere manus. Quin protinus omnia</l>
<l>perlegerent oculis, ni iam praemissus Achates</l>
<l n="35">adforet, atque una Phoebi Triviaeque sacerdos,</l>
<l>Deiphobe Glauci, fatur quae talia regi:</l>
<l>&ldquo;Non hoc ista sibi tempus spectacula poscit;</l>
<l>nunc grege de intacto septem mactare iuvencos</l>
<l>praestiterit, totidem lectas de more bidentes.&rdquo;</l>
<l n="40">Talibus adfata Aenean (nec sacra morantur</l>
<l>iussa viri), Teucros vocat alta in templa sacerdos.</l>
<milestone ed="p" n="42" unit="card"/>
<l>Excisum Euboicae latus ingens rupis in antrum,</l>
<l>quo lati ducunt aditus centum, ostia centum;</l>
<l>unde ruunt totidem voces, responsa Sibyllae.</l>
<l n="45">Ventum erat ad limen, cum virgo. &ldquo;Poscere fata</l>
<l>tempus&rdquo; ait; &ldquo;deus, ecce, deus!&rdquo; Cui talia fanti</l>
<l>ante fores subito non voltus, non color unus,</l>
<l>non comptae mansere comae; sed pectus anhelum,</l>
<l>et rabie fera corda tument; maiorque videri,</l>
<l n="50">nec mortale sonans, adflata est numine quando</l>
<l>iam propiore dei. &ldquo;Cessas in vota precesque,</l>
<l>Tros&rdquo; ait &ldquo;Aenea? Cessas? Neque enim ante dehiscent</l>
<l>attonitae magna ora domus.&rdquo; Et talia fata</l>
<l>conticuit. Gelidus Teucris per dura cucurrit</l>
<l n="55">ossa tremor, funditque preces rex pectore ab imo:</l>
<l>&ldquo;Phoebe, graves Troiae semper miserate labores,</l>
<l>Dardana qui Paridis direxti tela manusque</l>
<l>corpus in Aeacidae, magnas obeuntia terras</l>
<l>tot maria intravi duce te, penitusque repostas</l>
<l n="60">Massylum gentes praetentaque Syrtibus arva,</l>
<l>iam tandem Italiae fugientis prendimus oras;</l>
<l>hac Troiana tenus fuerit Fortuna secuta.</l>
<l>Vos quoque Pergameae iam fas est parcere genti,</l>
<l>dique deaeque omnes quibus obstitit Ilium et ingens</l>
<l n="65">gloria Dardaniae. Tuque, O sanctissima vates,</l>
<l>praescia venturi, da, non indebita posco</l>
<l>regna meis fatis, Latio considere Teucros</l>
<l>errantisque deos agitataque numina Troiae.</l>
<l>Tum Phoebo et Triviae solido de marmore templum</l>
<l n="70">instituam, festosque dies de nomine Phoebi.</l>
<l>Te quoque magna manent regnis penetralia nostris:</l>
<l>hic ego namque tuas sortes arcanaque fata,</l>
<l>dicta meae genti, ponam, lectosque sacrabo,</l>
<l>alma, viros. Foliis tantum ne carmina manda,</l>
<l n="75">ne turbata volent rapidis ludibria ventis;</l>
<l>ipsa canas oro.&rdquo; Finem dedit ore loquendi.</l>
<milestone ed="p" n="77" unit="card"/>
<l>At, Phoebi nondum patiens, immanis in antro</l>
<l>bacchatur vates, magnum si pectore possit</l>
<l>excussisse deum; tanto magis ille fatigat</l>
<l n="80">os rabidum, fera corda domans, fingitque premendo.</l>
<l>Ostia iamque domus patuere ingentia centum</l>
<l>sponte sua, vatisque ferunt responsa per auras:</l>
<l>&ldquo;O tandem magnis pelagi defuncte periclis!</l>
<l>Sed terrae graviora manent. In regna Lavini</l>
<l n="85">Dardanidae venient; mitte hanc de pectore curam;</l>
<l>sed non et venisse volent. Bella, horrida bella,</l>
<l>et Thybrim multo spumantem sanguine cerno.</l>
<l>Non Simois tibi, nec Xanthus, nec Dorica castra</l>
<l>defuerint; alius Latio iam partus Achilles,</l>
<l n="90">natus et ipse dea; nec Teucris addita Iuno</l>
<l>usquam aberit; cum tu supplex in rebus egenis</l>
<l>quas gentes Italum aut quas non oraveris urbes!</l>
<l>Causa mali tanti coniunx iterum hospita Teucris</l>
<l part="Y">externique iterum thalami.</l>
<l n="95">Tu ne cede malis, sed contra audentior ito,</l>
<l>qua tua te Fortuna sinet. Via prima salutis,</l>
<l>quod minime reris, Graia pandetur ab urbe.&rdquo;</l>
<milestone ed="p" n="98" unit="card"/>
<l>Talibus ex adyto dictis Cumaea Sibylla</l>
<l>horrendas canit ambages antroque remugit,</l>
<l n="100">obscuris vera involvens: ea frena furenti</l>
<l>concutit, et stimulos sub pectore vertit Apollo.</l>
<l>Ut primum cessit furor et rabida ora quierunt,</l>
<l>incipit Aeneas heros: &ldquo;Non ulla laborum,</l>
<l>O virgo, nova mi facies inopinave surgit;</l>
<l n="105">omnia praecepi atque animo mecum ante peregi.</l>
<l>Unum oro: quando hic inferni ianua regis</l>
<l>dicitur, et tenebrosa palus Acheronte refuso,</l>
<l>ire ad conspectum cari genitoris et ora</l>
<l>contingat; doceas iter et sacra ostia pandas.</l>
<l n="110">Illum ego per flammas et mille sequentia tela</l>
<l>eripui his umeris, medioque ex hoste recepi;</l>
<l>ille meum comitatus iter, maria omnia mecum</l>
<l>atque omnes pelagique minas caelique ferebat,</l>
<l>invalidus, vires ultra sortemque senectae.</l>
<l n="115">Quin, ut te supplex peterem et tua limina adirem,</l>
<l>idem orans mandata dabat. Gnatique patrisque,</l>
<l>alma, precor, miserere;&mdash;potes namque omnia, nec te</l>
<l>nequiquam lucis Hecate praefecit Avernis;&mdash;</l>
<l>si potuit Manes arcessere coniugis Orpheus,</l>
<l n="120">Thre&iuml;cia fretus cithara fidibusque canoris,</l>
<l>si fratrem Pollux alterna morte redemit,</l>
<l>itque reditque viam totiens. Quid Thesea, magnum</l>
<l>quid memorem Alciden? Et mi genus ab Iove summo.&rdquo;</l>
<milestone ed="p" n="124" unit="card"/>
<l>Talibus orabat dictis, arasque tenebat,</l>
<l n="125">cum sic orsa loqui vates: &ldquo;Sate sanguine divom,</l>
<l>Tros Anchisiade, facilis descensus Averno;</l>
<l>noctes atque dies patet atri ianua Ditis;</l>
<l>sed revocare gradum superasque evadere ad auras,</l>
<l>hoc opus, hic labor est. Pauci, quos aequus amavit</l>
<l n="130">Iuppiter, aut ardens evexit ad aethera virtus,</l>
<l>dis geniti potuere. Tenent media omnia silvae,</l>
<l>Cocytusque sinu labens circumvenit atro.</l>
<l>Quod si tantus amor menti, si tanta cupido est,</l>
<l>bis Stygios innare lacus, bis nigra videre</l>
<l n="135">Tartara, et insano iuvat indulgere labori,</l>
<l>accipe, quae peragenda prius. Latet arbore opaca</l>
<l>aureus et foliis et lento vimine ramus,</l>
<l>Iunoni infernae dictus sacer; hunc tegit omnis</l>
<l>lucus, et obscuris claudunt convallibus umbrae.</l>
<l n="140">Sed non ante datur telluris operta subire,</l>
<l>auricomos quam quis decerpserit arbore fetus.</l>
<l>Hoc sibi pulchra suum ferri Proserpina munus</l>
<l>instituit. Primo avulso non deficit alter</l>
<l>aureus, et simili frondescit virga metallo.</l>
<l n="145">Ergo alte vestiga oculis, et rite repertum</l>
<l>carpe manu; namque ipse volens facilisque sequetur,</l>
<l>si te fata vocant; aliter non viribus ullis</l>
<l>vincere, nec duro poteris convellere ferro.</l>
<l>Praeterea iacet exanimum tibi corpus amici&mdash;</l>
<l n="150">heu nescis&mdash;totamque incestat funere classem,</l>
<l>dum consulta petis nostroque in limine pendes.</l>
<l>Sedibus hunc refer ante suis et conde sepulchro.</l>
<l>Duc nigras pecudes; ea prima piacula sunto:</l>
<l>sic demum lucos Stygis et regna invia vivis</l>
<l n="155">aspicies.&rdquo; Dixit, pressoque obmutuit ore.</l>
<milestone ed="p" n="156" unit="card"/>
<l>Aeneas maesto defixus lumina voltu</l>
<l>ingreditur, linquens antrum, caecosque volutat</l>
<l>eventus animo secum. Cui fidus Achates</l>
<l>it comes, et paribus curis vestigia figit.</l>
<l n="160">Multa inter sese vario sermone serebant,</l>
<l>quem socium exanimem vates, quod corpus humandum</l>
<l>diceret. Atque illi Misenum in litore sicco,</l>
<l>ut venere, vident indigna morte peremptum,</l>
<l>Misenum Aeoliden, quo non praestantior alter</l>
<l n="165">aere ciere viros, Martemque accendere cantu.</l>
<l>Hectoris hic magni fuerat comes, Hectora circum</l>
<l>et lituo pugnas insignis obibat et hasta:</l>
<l>postquam illum vita victor spoliavit Achilles,</l>
<l>Dardanio Aeneae sese fortissimus heros</l>
<l n="170">addiderat socium, non inferiora secutus.</l>
<l>Sed tum, forte cava dum personat aequora concha,</l>
<l>demens, et cantu vocat in certamina divos,</l>
<l>aemulus exceptum Triton, si credere dignum est,</l>
<l>inter saxa virum spumosa inmerserat unda.</l>
<l n="175">Ergo omnes magno circum clamore fremebant,</l>
<l>praecipue pius Aeneas. Tum iussa Sibyllae,</l>
<l>haud mora, festinant flentes, aramque sepulchri</l>
<l>congerere arboribus caeloque educere certant.</l>
<l>Itur in antiquam silvam, stabula alta ferarum;</l>
<l n="180">procumbunt piceae, sonat icta securibus ilex,</l>
<l>fraxineaeque trabes cuneis et fissile robur</l>
<l>scinditur, advolvunt ingentis montibus ornos.</l>
<milestone ed="p" n="183" unit="card"/>
<l>Nec non Aeneas opera inter talia primus</l>
<l>hortatur socios, paribusque accingitur armis.</l>
<l n="185">Atque haec ipse suo tristi cum corde volutat,</l>
<l>aspectans silvam inmensam, et sic voce precatur:</l>
<l>&ldquo;Si nunc se nobis ille aureus arbore ramus</l>
<l>ostendat nemore in tanto, quando omnia vere</l>
<l>heu nimium de te vates, Misene, locuta est.&rdquo;</l>
<l n="190">Vix ea fatus erat, geminae cum forte columbae</l>
<l>ipsa sub ora viri caelo venere volantes,</l>
<l>et viridi sedere solo. Tum maximus heros</l>
<l>maternas agnoscit aves, laetusque precatur:</l>
<l>&ldquo;Este duces, O, si qua via est, cursumque per auras</l>
<l n="195">dirigite in lucos, ubi pinguem dives opacat</l>
<l>ramus humum. Tuque, O, dubiis ne defice rebus,</l>
<l>diva parens.&rdquo; Sic effatus vestigia pressit,</l>
<l>observans quae signa ferant, quo tendere pergant.</l>
<l>Pascentes illae tantum prodire volando,</l>
<l n="200">quantum acie possent oculi servare sequentum.</l>
<l>Inde ubi venere ad fauces grave olentis Averni,</l>
<l>tollunt se celeres, liquidumque per a&euml;ra lapsae</l>
<l>sedibus optatis geminae super arbore sidunt,</l>
<l>discolor unde auri per ramos aura refulsit.</l>
<l n="205">Quale solet silvis brumali frigore viscum</l>
<l>fronde virere nova, quod non sua seminat arbos,</l>
<l>et croceo fetu teretis circumdare truncos,</l>
<l>talis erat species auri frondentis opaca</l>
<l>ilice, sic leni crepitabat brattea vento.</l>
<l n="210">Corripit Aeneas extemplo avidusque refringit</l>
<l>cunctantem, et vatis portat sub tecta Sibyllae.</l>
<milestone ed="p" n="212" unit="card"/>
<l>Nec minus interea Misenum in litore Teucri</l>
<l>flebant, et cineri ingrato suprema ferebant.</l>
<l>Principio pinguem taedis et robore secto</l>
<l n="215">ingentem struxere pyram, cui frondibus atris</l>
<l>intexunt latera, et ferales ante cupresios</l>
<l>constituunt, decorantque super fulgentibus armis.</l>
<l>Pars calidos latices et a&euml;na undantia flammis</l>
<l>expediunt, corpusque lavant frigentis et unguunt.</l>
<l n="220">Fit gemitus. Tum membra toro defleta reponunt,</l>
<l>purpureasque super vestes, velamina nota,</l>
<l>coniciunt. Pars ingenti subiere feretro,</l>
<l>triste ministerium, et subiectam more parentum</l>
<l>aversi tenuere facem. Congesta cremantur</l>
<l n="225">turea dona, dapes, fuso crateres olivo.</l>
<l>Postquam conlapsi cineres et flamma quievit</l>
<l>reliquias vino et bibulam lavere favillam,</l>
<l>ossaque lecta cado texit Corynaeus a&euml;no.</l>
<l>Idem ter socios pura circumtulit unda,</l>
<l n="230">spargens rore levi et ramo felicis olivae,</l>
<l>lustravitque viros, dixitque novissima verba.</l>
<l>At pius Aeneas ingenti mole sepulcrum</l>
<l>imponit, suaque arma viro, remumque tubamque,</l>
<l>monte sub a&euml;rio, qui nunc &ldquo;Misenus&rdquo; ab illo</l>
<l n="235">dicitur, aeternumque tenet per saecula nomen.</l>
<milestone ed="p" n="236" unit="card"/>
<l>His actis, propere exsequitur praecepta Sibyllae.</l>
<l>Spelunca alta fuit vastoque immanis hiatu,</l>
<l>scrupea, tuta lacu nigro nemorumque tenebris,</l>
<l>quam super haud ullae poterant impune volantes</l>
<l n="240">tendere iter pennis&mdash;talis sese halitus atris</l>
<l>faucibus effundens supera ad convexa ferebat:</l>
<l>[unde locum Grai dixerunt nomine Aornon.]</l>
<l>quattuor hic primum nigrantis terga iuvencos</l>
<l>constituit, frontique invergit vina sacerdos;</l>
<l n="245">et summas carpens media inter cornua saetas</l>
<l>ignibus imponit sacris, libamina prima,</l>
<l>voce vocans Hecaten, Caeloque Ereboque potentem.</l>
<l>Supponunt alii cultros, tepidumque cruorem</l>
<l>suscipiunt pateris. Ipse atri velleris agnam</l>
<l n="250">Aeneas matri Eumenidum magnaeque sorori</l>
<l>ense ferit, sterilemque tibi. Proserpina, vaccam.</l>
<l>Tum Stygio regi nocturnas inchoat aras,</l>
<l>et solida imponit taurorum viscera flammis,</l>
<l>pingue superque oleum infundens ardentibus extis.</l>
<l n="255">Ecce autem, primi sub lumina solis et ortus,</l>
<l>sub pedibus mugire solum, et iuga coepta moveri</l>
<l>silvarum, visaeque canes ululare per umbram,</l>
<l>adventante dea. &ldquo;Procul O procul este, profani,&rdquo;</l>
<l>conclamat vates, &ldquo;totoque absistite luco;</l>
<l n="260">tuque invade viam, vaginaque eripe ferrum:</l>
<l>nunc animis opus, Aenea, nunc pectore firmo.&rdquo;</l>
<l>Tantum effata, furens antro se immisit aperto;</l>
<l>ille ducem haud timidis vadentem passibus aequat.</l>
<milestone ed="p" n="264" unit="card"/>
<l>Di, quibus imperium est animarum, umbraeque silentes,</l>
<l n="265">et Chaos, et Phlegethon, loca nocte tacentia late,</l>
<l>sit mihi fas audita loqui; sit numine vestro</l>
<l>pandere res alta terra et caligine mersas!</l>
<milestone ed="p" n="268" unit="card"/>
<l>Ibant obscuri sola sub nocte per umbram,</l>
<l>perque domos Ditis vacuas et inania regna:</l>
<l n="270">quale per incertam lunam sub luce maligna</l>
<l>est iter in silvis, ubi caelum condidit umbra</l>
<l>Iuppiter, et rebus nox abstulit atra colorem.</l>
<l>Vestibulum ante ipsum, primisque in faucibus Orci</l>
<l>Luctus et ultrices posuere cubilia Curae;</l>
<l n="275">pallentesque habitant Morbi, tristisque Senectus,</l>
<l>et Metus, et malesuada Fames, ac turpis Egestas,</l>
<l>terribiles visu formae: Letumque, Labosque;</l>
<l>tum consanguineus Leti Sopor, et mala mentis</l>
<l>Gaudia, mortiferumque adverso in limine Bellum,</l>
<l n="280">ferreique Eumenidum thalami, et Discordia demens,</l>
<l>vipereum crinem vittis innexa cruentis.</l>
<milestone ed="p" n="282" unit="card"/>
<l>In medio ramos annosaque brachia pandit</l>
<l>ulmus opaca, ingens, quam sedem Somnia volgo</l>
<l>Pana tenere ferunt, foliisque sub omnibus haerent.</l>
<l n="285">Multaque praeterea variarum monstra ferarum:</l>
<l>Centauri in foribus stabulant, Scyllaeque biformes,</l>
<l>et centumgeminus Briareus, ac belua Lernae</l>
<l>horrendum stridens, flammisque armata Chimaera,</l>
<l>Gorgones Harpyiaeque et forma tricorporis umbrae.</l>
<l n="290">Corripit hic subita trepidus formidine ferrum</l>
<l>Aeneas, strictamque aciem venientibus offert,</l>
<l>et, ni docta comes tenues sine corpore vitas</l>
<l>admoneat volitare cava sub imagine formae,</l>
<l>inruat, et frustra ferro diverberet umbras.</l>
<milestone ed="p" n="295" unit="card"/>
<l n="295">Hinc via, Tartarei quae fert Acherontis ad undas.</l>
<l>Turbidus hic caeno vastaque voragine gurges</l>
<l>aestuat, atque omnem Cocyto eructat harenam.</l>
<l>Portitor has horrendus aquas et flumina servat</l>
<l>terribili squalore Charon, cui plurima mento</l>
<l n="300">canities inculta iacet; stant lumina flamma,</l>
<l>sordidus ex umeris nodo dependet amictus.</l>
<l>Ipse ratem conto subigit, velisque ministrat,</l>
<l>et ferruginea subvectat corpora cymba,</l>
<l>iam senior, sed cruda deo viridisque senectus.</l>
<l n="305">Huc omnis turba ad ripas effusa ruebat,</l>
<l>matres atque viri, defunctaque corpora vita</l>
<l>magnanimum heroum, pueri innuptaeque puellae,</l>
<l>impositique rogis iuvenes ante ora parentum:</l>
<l>quam multa in silvis autumni frigore primo</l>
<l n="310">lapsa cadunt folia, aut ad terram gurgite ab alto</l>
<l>quam multae glomerantur aves, ubi frigidus annus</l>
<l>trans pontum fugat, et terris immittit apricis.</l>
<l>Stabant orantes primi transmittere cursum,</l>
<l>tendebantque manus ripae ulterioris amore.</l>
<l n="315">Navita sed tristis nunc hos nunc accipit illos,</l>
<l>ast alios longe submotos arcet harena.</l>
<l>Aeneas, miratus enim motusque tumultu,</l>
<l>&ldquo;Dic&rdquo; ait &ldquo;O virgo, quid volt concursus ad amnem?</l>
<l>Quidve petunt animae, vel quo discrimine ripas</l>
<l n="320">hae linquunt, illae remis vada livida verrunt?&rdquo;</l>
<l>Olli sic breviter fata est longaeva sacerdos:</l>
<l>&ldquo;Anchisa generate, deum certissima proles,</l>
<l>Cocyti stagna alta vides Stygiamque paludem,</l>
<l>di cuius iurare timent et fallere numen.</l>
<l n="325">Haec omnis, quam cernis, inops inhumataque turba est;</l>
<l>portitor ille Charon; hi, quos vehit unda, sepulti.</l>
<l>Nec ripas datur horrendas et rauca fluenta</l>
<l>transportare prius quam sedibus ossa quierunt.</l>
<l>Centum errant annos volitantque haec litora circum;</l>
<l n="330">tum demum admissi stagna exoptata revisunt.&rdquo;</l>
<l>Constitit Anchisa satus et vestigia pressit,</l>
<l>multa putans, sortemque animo miseratus iniquam.</l>
<l>Cernit ibi maestos et mortis honore carentes</l>
<l>Leucaspim et Lyciae ductorem classis Oronten,</l>
<l n="335">quos, simul ab Troia ventosa per aequora vectos,</l>
<l>obruit Auster, aqua involvens navemque virosque.</l>
<milestone ed="p" n="337" unit="card"/>
<l>Ecce gubernator sese Palinurus agebat,</l>
<l>qui Libyco nuper cursu, dum sidera servat,</l>
<l>exciderat puppi mediis effusus in undis.</l>
<l n="340">Hunc ubi vix multa maestum cognovit in umbra,</l>
<l>sic prior adloquitur: &ldquo;Quis te, Palinure, deorum</l>
<l>eripuit nobis, medioque sub aequore mersit?</l>
<l>Dic age. Namque mihi, fallax haud ante repertus,</l>
<l>hoc uno responso animum delusit Apollo,</l>
<l n="345">qui fore te ponto incolumem, finesque canebat</l>
<l>venturum Ausonios. En haec promissa fides est?&rdquo;</l>
<l>Ille autem: &ldquo;Neque te Phoebi cortina fefellit,</l>
<l>dux Anchisiade, nec me deus aequore mersit.</l>
<l>Namque gubernaclum multa vi forte revolsum,</l>
<l n="350">cui datus haerebam custos cursusque regebam,</l>
<l>praecipitans traxi mecum. Maria aspera iuro</l>
<l>non ullum pro me tantum cepisse timorem,</l>
<l>quam tua ne, spoliata armis, excussa magistro,</l>
<l>deficeret tantis navis surgentibus undis.</l>
<l n="355">Tris Notus hibernas immensa per aequora noctes</l>
<l>vexit me violentus aqua; vix lumine quarto</l>
<l>prospexi Italiam summa sublimis ab unda.</l>
<l>Paulatim adnabam terrae; iam tuta tenebam,</l>
<l>ni gens crudelis madida cum veste gravatum</l>
<l n="360">prensantemque uncis manibus capita aspera montis</l>
<l>ferro invasisset, praedamque ignara putasset.</l>
<l>Nunc me fluctus habet, versantque in litore venti.</l>
<l>Quod te per caeli iucundum lumen et auras,</l>
<l>per genitorem oro, per spes surgentis Iuli,</l>
<l n="365">eripe me his, invicte, malis: aut tu mihi terram</l>
<l>inice, namque potes, portusque require Velinos;</l>
<l>aut tu, si qua via est, si quam tibi diva creatrix</l>
<l>ostendit&mdash;neque enim, credo, sine numine divom</l>
<l>flumina tanta paras Stygiamque innare paludem&mdash;</l>
<l n="370">da dextram misero, et tecum me tolle per undas,</l>
<l>sedibus ut saltem placidis in morte quiescam.</l>
<l>Talia fatus erat, coepit cum talia vates:</l>
<l>&ldquo;Unde haec, o Palinure, tibi tam dira cupido?</l>
<l>Tu Stygias inhumatus aquas amnemque severum</l>
<l n="375">Eumenidum aspicies, ripamve iniussus adibis?</l>
<l>Desine fata deum flecti sperare precando.</l>
<l>Sed cape dicta memor, duri solatia casus.</l>
<l>Nam tua finitimi, longe lateque per urbes</l>
<l>prodigiis acti caelestibus, ossa piabunt,</l>
<l n="380">et statuent tumulum, et tumulo sollemnia mittent,</l>
<l>aeternumque locus Palinuri nomen habebit.&rdquo;</l>
<l>His dictis curae emotae, pulsusque parumper</l>
<l>corde dolor tristi: gaudet cognomine terrae.</l>
<milestone ed="p" n="384" unit="card"/>
<l>Ergo iter inceptum peragunt fluvioque propinquant.</l>
<l n="385">Navita quos iam inde ut Stygia prospexit ab unda</l>
<l>per tacitum nemus ire pedemque advertere ripae,</l>
<l>sic prior adgreditur dictis, atque increpat ultro:</l>
<l>&ldquo;Quisquis es, armatus qui nostra ad flumina tendis,</l>
<l>fare age, quid venias, iam istinc, et comprime gressum.</l>
<l n="390">Umbrarum hic locus est, somni noctisque soporae;</l>
<l>corpora viva nefas Stygia vectare carina.</l>
<l>Nec vero Alciden me sum laetatus euntem</l>
<l>accepisse lacu, nec Thesea Pirithoumque,</l>
<l>dis quamquam geniti atque invicti viribus essent.</l>
<l n="395">Tartareum ille manu custodem in vincla petivit,</l>
<l>ipsius a solio regis, traxitque trementem;</l>
<l>hi dominam Ditis thalamo deducere adorti.&rdquo;</l>
<l>Quae contra breviter fata est Amphrysia vates:</l>
<l>&ldquo;Nullae hic insidiae tales; absiste moveri;</l>
<l n="400">nec vim tela ferunt; licet ingens ianitor antro</l>
<l>aeternum latrans exsanguis terreat umbras,</l>
<l>casta licet patrui servet Proserpina limen.</l>
<l>Troius Aeneas, pietate insignis et armis,</l>
<l>ad genitorem imas Erebi descendit ad umbras.</l>
<l n="405">Si te nulla movet tantae pietatis imago,</l>
<l>at ramum hunc&rdquo; (aperit ramum, qui veste latebat)</l>
<l>&ldquo;adgnoscas.&rdquo; Tumida ex ira tum corda residunt.</l>
<l>Nec plura his. Ille admirans venerabile donum</l>
<l>fatalis virgae, longo post tempore visum,</l>
<l n="410">caeruleam advertit puppim, ripaeque propinquat.</l>
<l>Inde alias animas, quae per iuga longa sedebant,</l>
<l>deturbat, laxatque foros; simul accipit alveo</l>
<l>ingentem Aenean.  Gemuit sub pondere cymba</l>
<l>sutilis, et multam accepit rimosa paludem.</l>
<l n="415">Tandem trans fluvium incolumis vatemque virumque</l>
<l>informi limo glaucaque exponit in ulva.</l>
<milestone ed="p" n="417" unit="card"/>
<l>Cerberus haec ingens latratu regna trifauci</l>
<l>personat, adverso recubans immanis in antro.</l>
<l>Cui vates, horrere videns iam colla colubris,</l>
<l n="420">melle soporatam et medicatis frugibus offam</l>
<l>obicit. Ille fame rabida tria guttura pandens</l>
<l>corripit obiectam, atque immania terga resolvit</l>
<l>fusus humi, totoque ingens extenditur antro.</l>
<l>Occupat Aeneas aditum custode sepulto,</l>
<l n="425">evaditque celer ripam inremeabilis undae.</l>
<milestone ed="p" n="426" unit="card"/>
<l>Continuo auditae voces, vagitus et ingens,</l>
<l>infantumque animae flentes in limine primo,</l>
<l>quos dulcis vitae exsortes et ab ubere raptos</l>
<l>abstulit atra dies et funere mersit acerbo;</l>
<l n="430">hos iuxta falso damnati crimine mortis.</l>
<l>Nec vero hae sine sorte datae, sine iudice, sedes:</l>
<l>quaesitor Minos urnam movet; ille silentum</l>
<l>conciliumque vocat vitasque et crimina discit.</l>
<l>Proxuma deinde tenent maesti loca, qui sibi letum</l>
<l n="435">insontes peperere manu, lucemque perosi</l>
<l>proiecere animas. Quam vellent aethere in alto</l>
<l>nunc et pauperiem et duros perferre labores!</l>
<l>Fas obstat, tristisque palus inamabilis undae</l>
<l>alligat, et noviens Styx interfusa co&euml;rcet.</l>
<l n="440">Nec procul hinc partem fusi monstrantur in omnem</l>
<l>lugentes campi: sic illos nomine dicunt.</l>
<l>Hic, quos durus amor crudeli tabe peredit,</l>
<l>secreti celant calles et myrtea circum</l>
<l>silva tegit; curae non ipsa in morte relinquunt.</l>
<l n="445">His Phaedram Procrimque locis, maestamque Eriphylen</l>
<l>crudelis nati monstrantem volnera, cernit,</l>
<l>Evadnenque et Pasipha&euml;n; his Laodamia</l>
<l>it comes, et iuvenis quondam, nunc femina, Caeneus,</l>
<l>rursus et in veterem fato revoluta figuram.</l>
<l n="450">Inter quas Phoenissa recens a volnere Dido</l>
<l>errabat silva in magna; quam Troius heros</l>
<l>ut primum iuxta stetit adgnovitque per umbras</l>
<l>obscuram, qualem primo qui surgere mense</l>
<l>aut videt, aut vidisse putat per nubila lunam,</l>
<l n="455">demisit lacrimas, dulcique adfatus amore est:</l>
<l>&ldquo;Infelix Dido, verus mihi nuntius ergo</l>
<l>venerat exstinctam, ferroque extrema secutam?</l>
<l>Funeris heu tibi causa fui? Per sidera iuro,</l>
<l>per superos, et si qua fides tellure sub ima est,</l>
<l n="460">invitus, regina, tuo de litore cessi.</l>
<l>Sed me iussa deum, quae nunc has ire per umbras,</l>
<l>per loca senta situ cogunt noctemque profundam,</l>
<l>imperiis egere suis; nec credere quivi</l>
<l>hunc tantum tibi me discessu ferre dolorem.</l>
<l n="465">Siste gradum, teque aspectu ne subtrahe nostro.</l>
<l>Quem fugis? Extremum fato, quod te adloquor, hoc est.&rdquo;</l>
<l>Talibus Aeneas ardentem et torva tuentem</l>
<l>lenibat dictis animum, lacrimasque ciebat.</l>
<l>Illa solo fixos oculos aversa tenebat,</l>
<l n="470">nec magis incepto voltum sermone movetur,</l>
<l>quam si dura silex aut stet Marpesia cautes.</l>
<l>tandem corripuit sese, atque inimica refugit</l>
<l>in nemus umbriferum, coniunx ubi pristinus illi</l>
<l>respondet curis aequatque Sychaeus amorem.</l>
<l n="475">Nec minus Aeneas, casu concussus iniquo,</l>
<l>prosequitur lacrimis longe, et miseratur euntem.</l>
<milestone ed="p" n="477" unit="card"/>
<l>Inde datum molitur iter. Iamque arva tenebant</l>
<l>ultima, quae bello clari secreta frequentant.</l>
<l>Hic illi occurrit Tydeus, hic inclutus armis</l>
<l n="480">Parthenopaeus et Adrasti pallentis imago;</l>
<l>hic multum fleti ad superos belloque caduci</l>
<l>Dardanidae, quos ille omnes longo ordine cernens</l>
<l>ingemuit, Glaucumque Medontaque Thersilochumque,</l>
<l>tris Antenoridas, Cererique sacrum Polyphoeten,</l>
<l n="485">Idaeumque, etiam currus, etiam arma tenentem.</l>
<l>circumstant animae dextra laevaque frequentes;</l>
<l>nec vidisse semel satis est; iuvat usque morari,</l>
<l>et conferre gradum, et veniendi discere causas.</l>
<l>At Danaum proceres Agamemnoniaeque phalanges</l>
<l n="490">ut videre virum fulgentiaque arma per umbras,</l>
<l>ingenti trepidare metu; pars vertere terga,</l>
<l>ceu quondam petiere rates; pars tollere vocem</l>
<l>exiguam, inceptus clamor frustratur hiantes.</l>
<milestone ed="p" n="494" unit="card"/>
<l>Atque hic Priamiden laniatum corpore toto</l>
<l n="495">Deiphobum videt et lacerum crudeliter ora,</l>
<l>ora manusque ambas, populataque tempora raptis</l>
<l>auribus, et truncas inhonesto volnere nares.</l>
<l>Vix adeo adgnovit pavitantem et dira tegentem</l>
<l>supplicia, et notis compellat vocibus ultro:</l>
<l n="500">&ldquo;Deiphobe armipotens, genus alto a sanguine Teucri</l>
<l>quis tam crudeles optavit sumere poenas?</l>
<l>Cui tantum de te licuit? Mihi fama suprema</l>
<l>nocte tulit fessum vasta te caede Pelasgum</l>
<l>procubuisse super confusae stragis acervum.</l>
<l n="505">Tunc egomet tumulum Rhoeteo litore inanem</l>
<l>constitui, et magna Manes ter voce vocavi.</l>
<l>Nomen et arma locum servant; te, amice, nequivi</l>
<l>conspicere, et patria decedens ponere terra.&rdquo;</l>
<l>Ad quae Priamides: &ldquo;Nihil O tibi amice relictum;</l>
<l n="510">omnia Deiphobo solvisti et funeris umbris.</l>
<l>Sed me fata mea et scelus exitiale Lacaenae</l>
<l>his mersere malis; illa haec monumenta reliquit.</l>
<l>Namque ut supremam falsa inter gaudia noctem</l>
<l>egerimus, nosti; et nimium meminisse necesse est.</l>
<l n="515">Cum fatalis equus saltu super ardua venit</l>
<l>Pergama, et armatum peditem gravis attulit alvo,</l>
<l>illa, chorum simulans, evantes orgia circum</l>
<l>ducebat Phrygias; flammam media ipsa tenebat</l>
<l>ingentem, et summa Danaos ex arce vocabat.</l>
<l n="520">Tum me, confectum curis somnoque gravatum,</l>
<l>infelix habuit thalamus, pressitque iacentem</l>
<l>dulcis et alta quies placidaeque simillima morti</l>
<l>Egregia interea coniunx arma omnia tectis</l>
<l>amovet, et fidum capiti subduxerat ensem;</l>
<l n="525">intra tecta vocat Menelaum, et limina pandit,</l>
<l>scilicet id magnum sperans fore munus amanti,</l>
<l>et famam exstingui veterum sic posse malorum.</l>
<l>Quid moror? Inrumpunt thalamo; comes additur una</l>
<l>hortator scelerum Aeolides. Di, talia Grais</l>
<l n="530">instaurate, pio si poenas ore reposco!</l>
<l>Sed te qui vivum casus, age, fare vicissim,</l>
<l>attulerint. Pelagine venis erroribus actus,</l>
<l>an monitu divom? An quae te Fortuna fatigat,</l>
<l>ut tristes sine sole domos, loca turbida, adires?&rdquo;</l>
<milestone ed="p" n="535" unit="card"/>
<l n="535">Hac vice sermonum rose&iuml;s Aurora quadrigis</l>
<l>iam medium aetherio cursu traiecerat axem;</l>
<l>et fors omne datum traherent per talia tempus;</l>
<l>sed comes admonuit, breviterque adfata Sibylla est:</l>
<l>&ldquo;Nox ruit, Aenea; nos flendo ducimus horas.</l>
<l n="540">Hic locus est, partes ubi se via findit in ambas:</l>
<l>dextera quae Ditis magni sub moenia tendit,</l>
<l>hac iter Elysium nobis; at laeva malorum</l>
<l>exercet poenas, et ad impia Tartara mittit.&rdquo;</l>
<l>Deiphobus contra: &ldquo;Ne saevi, magna sacerdos;</l>
<l n="545">discedam, explebo numerum, reddarque tenebris.</l>
<l>I decus, i, nostrum; melioribus utere fatis!&rdquo;</l>
<l>Tantum effatus, et in verbo vestigia torsit.</l>
<milestone ed="p" n="548" unit="card"/>
<l>Respicit Aeneas subito, et sub rupe sinistra</l>
<l>moenia lata videt, triplici circumdata muro,</l>
<l n="550">quae rapidus flammis ambit torrentibus amnis,</l>
<l>Tartareus Phlegethon, torquetque sonantia saxa.</l>
<l>Porta adversa ingens, solidoque adamante columnae,</l>
<l>vis ut nulla virum, non ipsi exscindere bello</l>
<l>caelicolae valeant; stat ferrea turris ad auras,</l>
<l n="555">Tisiphoneque sedens, palla succincta cruenta,</l>
<l>vestibulum exsomnis servat noctesque diesque,</l>
<l>Hinc exaudiri gemitus, et saeva sonare</l>
<l>verbera; tum stridor ferri, tractaeque catenae.</l>
<l>Constitit Aeneas, strepitumque exterritus hausit.</l>
<l n="560">&ldquo;Quae scelerum facies, O virgo, effare; quibusve</l>
<l>urguentur poenis? Quis tantus plangor ad auras?&rdquo;</l>
<l>Tum vates sic orsa loqui: &ldquo;Dux inclute Teucrum,</l>
<l>nulli fas casto sceleratum insistere limen;</l>
<l>sed me cum lucis Hecate praefecit Avernis,</l>
<l n="565">ipsa deum poenas docuit, perque omnia duxit.</l>
<l>Gnosius haec Rhadamanthus habet, durissima regna,</l>
<l>castigatque auditque dolos, subigitque fateri,</l>
<l>quae quis apud superos, furto laetatus inani,</l>
<l>distulit in seram commissa piacula mortem.</l>
<l n="570">Continuo sontes ultrix accincta flagello</l>
<l>Tisiphone quatit insultans, torvosque sinistra</l>
<l>intentans angues vocat agmina saeva sororum.</l>
<l>Tum demum horrisono stridentes cardine sacrae</l>
<l>panduntur portae. Cernis custodia qualis</l>
<l n="575">vestibulo sedeat, facies quae limina servet?</l>
<milestone ed="p" n="576" unit="card"/>
<l>Quinquaginta atris immanis hiatibus Hydra</l>
<l>saevior intus habet sedem. Tum Tartarus ipse</l>
<l>bis patet in praeceps tantum tenditque sub umbras,</l>
<l>quantus ad aetherium caeli suspectus Olympum.</l>
<l n="580">Hic genus antiquum Terrae, Titania pubes,</l>
<l>fulmine deiecti fundo volvuntur in imo.</l>
<l>&ldquo;Hic et Aloidas geminos immania vidi</l>
<l>corpora, qui manibus magnum rescindere caelum</l>
<l>adgressi, superisque Iovem detrudere regnis.</l>
<l n="585">Vidi et crudeles dantem Salmonea poenas,</l>
<l>dum flammas Iovis et sonitus imitatur Olympi.</l>
<l>Quattuor hic invectus equis et lampada quassans</l>
<l>per Graium populos mediaeque per Elidis urbem</l>
<l>ibat ovans, divomque sibi poscebat honorem,&mdash;</l>
<l n="590">demens, qui nimbos et non imitabile fulmen</l>
<l>aere et cornipedum pulsu simularet equorum.</l>
<l>At pater omnipotens densa inter nubila telum</l>
<l>contorsit, non ille faces nec fumea taedis</l>
<l>lumina, praecipitemque immani turbine adegit.</l>
<l n="595">Nec non et Tityon, Terrae omniparentis alumnum,</l>
<l>cernere erat, per tota novem cui iubera corpus</l>
<l>porrigitur, rostroque immanis voltur obunco</l>
<l>immortale iecur tondens fecundaque poenis</l>
<l>viscera, rimaturque epulis, habitatque sub alto</l>
<l n="600">pectore, nec fibris requies datur ulla renatis.</l>
<l>[Quid memorem Lapithas, Ixiona Pirithoumque?]</l>
<l>quos super atra silex iam iam lapsura cadentique</l>
<l>imminet adsimilis; lucent genialibus altis</l>
<l>aurea fulcra toris, epulaeque ante ora paratae</l>
<l n="605">regifico luxu; Furiarum maxima iuxta</l>
<l>accubat, et manibus prohibet contingere mensas,</l>
<l>exsurgitque facem attollens, atque intonat ore.</l>
<l>&ldquo;Hic, quibus invisi fratres, dum vita manebat,</l>
<l>pulsatusve parens, et fraus innexa clienti,</l>
<l n="610">aut qui divitiis soli incubuere repertis,</l>
<l>nec partem posuere suis (quae maxima turba est),</l>
<l>quique ob adulterium caesi, quique arma secuti</l>
<l>impia nec veriti dominorum fallere dextras,</l>
<l>inclusi poenam exspectant. Ne quaere doceri</l>
<l n="615">quam poenam, aut quae forma viros fortunave mersit.</l>
<l>Saxum ingens volvunt alii, radiisque rotarum</l>
<l>districti pendent; sedet, aeternumque sedebit,</l>
<l>infelix Theseus; Phlegyasque miserrimus omnis</l>
<l>admonet, et magna testatur voce per umbras:</l>
<l n="620">&ldquo;Discite iustitiam moniti, et non temnere divos.&rdquo;</l>
<l>Vendidit hic auro patriam, dominumque potentem</l>
<l>imposuit; fixit leges pretio atque refixit;</l>
<l>hic thalamum invasit natae vetitosque hymenaeos;</l>
<l>ausi omnes immane nefas, ausoque potiti.</l>
<l n="625">Non, mihi si linguae centum sint oraque centum,</l>
<l>ferrea vox, omnis scelerum comprendere formas,</l>
<l>omnia poenarum percurrere nomina possim.&rdquo;</l>
<milestone ed="p" n="628" unit="card"/>
<l>Haec ubi dicta dedit Phoebi longaeva sacerdos:</l>
<l>&ldquo;Sed iam age, carpe viam et susceptum perfice munus;</l>
<l n="630">adceleremus&rdquo; ait; &ldquo;Cyclopum educta caminis</l>
<l>moenia conspicio atque adverso fornice portas,</l>
<l>haec ubi nos praecepta iubent deponere dona.&rdquo;</l>
<l>Dixerat, et pariter, gressi per opaca viarum,</l>
<l>corripiunt spatium medium, foribusque propinquant.</l>
<l n="635">Occupat Aeneas aditum, corpusque recenti</l>
<l>spargit aqua, ramumque adverso in limine figit.</l>
<milestone ed="p" n="637" unit="card"/>
<l>His demum exactis, perfecto munere divae,</l>
<l>devenere locos laetos et amoena virecta</l>
<l>fortunatorum nemorum sedesque beatas.</l>
<l n="640">Largior hic campos aether et lumine vestit</l>
<l>purpureo, solemque suum, sua sidera norunt.</l>
<l>Pars in gramineis exercent membra palaestris,</l>
<l>contendunt ludo et fulva luctantur harena;</l>
<l>pars pedibus plaudunt choreas et carmina dicunt.</l>
<l n="645">Nec non Thre&iuml;cius longa cum veste sacerdos</l>
<l>obloquitur numeris septem discrimina vocum,</l>
<l>iamque eadem digitis, iam pectine pulsat eburno.</l>
<l>Hic genus antiquum Teucri, pulcherrima proles,</l>
<l>magnanimi heroes, nati melioribus annis,</l>
<l n="650">Ilusque Assaracusque et Troiae Dardanus auctor.</l>
<l>Arma procul currusque virum miratur inanes.</l>
<l>Stant terra defixae hastae, passimque soluti</l>
<l>per campum pascuntur equi. Quae gratia currum</l>
<l>armorumque fuit vivis, quae cura nitentis</l>
<l n="655">pascere equos, eadem sequitur tellure repostos.</l>
<l>Conspicit, ecce, alios dextra laevaque per herbam</l>
<l>vescentis, laetumque choro paeana canentis</l>
<l>inter odoratum lauri nemus, unde superne</l>
<l>plurimus Eridani per silvam volvitur amnis.</l>
<l n="660">Hic manus ob patriam pugnando volnera passi,</l>
<l>quique sacerdotes casti, dum vita manebat,</l>
<l>quique pii vates et Phoebo digna locuti,</l>
<l>inventas aut qui vitam excoluere per artes,</l>
<l>quique sui memores alios fecere merendo,</l>
<l n="665">omnibus his nivea cinguntur tempora vitta.</l>
<l>Quos circumfusos sic est adfata Sybilla,</l>
<l>Musaeum ante omnes, medium nam plurima turba</l>
<l>hunc habet, atque umeris exstantem suspicit altis:</l>
<l>&ldquo;Dicite, felices animae, tuque, optime vates,</l>
<l n="670">quae regio Anchisen, quis habet locus? Illius ergo</l>
<l>venimus, et magnos Erebi transnavimus amnes.&rdquo;</l>
<l>Atque huic responsum paucis ita reddidit heros:</l>
<l>&ldquo;Nulli certa domus; lucis habitamus opacis,</l>
<l>riparumque toros et prata recentia rivis</l>
<l n="675">incolimus. Sed vos, si fert ita corde voluntas,</l>
<l>hoc superate iugum; et facili iam tramite sistam.&rdquo;</l>
<l>Dixit, et ante tulit gressum, camposque nitentis</l>
<l>desuper ostentat; dehinc summa cacumina linquunt.</l>
<milestone ed="p" n="679" unit="card"/>
<l>At pater Anchises penitus convalle virenti</l>
<l n="680">inclusas animas superumque ad lumen ituras</l>
<l>lustrabat studio recolens, omnemque suorum</l>
<l>forte recensebat numerum carosque nepotes,</l>
<l>fataque fortunasque virum moresque manusque.</l>
<l>Isque ubi tendentem adversum per gramina videt</l>
<l n="685">Aenean, alacris palmas utrasque tetendit,</l>
<l>effusaeque genis lacrimae, et vox excidit ore:</l>
<l>&ldquo;Venisti tandem, tuaque exspectata parenti</l>
<l>vicit iter durum pietas? Datur ora tueri,</l>
<l>nate, tua, et notas audire et reddere voces?</l>
<l n="690">Sic equidem ducebam animo rebarque futurum,</l>
<l>tempora dinumerans&rdquo; nec me mea cura fefellit.</l>
<l>Quas ego te terras et quanta per aequora vectum</l>
<l>accipio! quantis iactatum, nate, periclis!</l>
<l>Quam metui, ne quid Libyae tibi regna nocerent!&rdquo;</l>
<l n="695">Ille autem: &ldquo;Tua me, genitor, tua tristis imago,</l>
<l>saepius occurrens, haec limina tendere adegit:</l>
<l>stant sale Tyrrheno classes. Da iungere dextram,</l>
<l>da, genitor, teque amplexu ne subtrahe nostro.&rdquo;</l>
<l>Sic memorans, largo fletu simul ora rigabat.</l>
<l n="700">Ter conatus ibi collo dare brachia circum,</l>
<l>ter frustra comprensa manus effugit imago,</l>
<l>[par levibus ventis volucrique simillima somno.]</l>
<milestone ed="p" n="703" unit="card"/>
<l>Interea videt Aeneas in valle reducta</l>
<l>seclusum nemus et virgulta sonantia silvis,</l>
<l n="705">Lethaeumque, domos placidas qui praenatat, amnem.</l>
<l>Hunc circum innumerae gentes populique volabant;</l>
<l>ac&mdash;velut in pratis ubi apes aestate serena</l>
<l>floribus insidunt variis, et candida circum</l>
<l>lilia funduntur&mdash;strepit omnis murmure campus.</l>
<l n="710">Horrescit visu subito, causasque requirit</l>
<l>inscius Aeneas, quae sint ea flumina porro,</l>
<l>quive viri tanto complerint agmine ripas.</l>
<l>Tum pater Anchises: &ldquo;Animae, quibus altera fato</l>
<l>corpora debentur, Lethaei ad fluminis undam</l>
<l n="715">securos latices et longa oblivia potant.</l>
<l>[Has equidem memorare tibi atque ostendere coram,]</l>
<l>iampridem hanc prolem cupio enumerare meorum,</l>
<l>quo magis Italia mecum laetere reperta.&rdquo;</l>
<l>&ldquo;O pater, anne aliquas ad caelum hinc ire putandum est</l>
<l n="720">sublimis animas, iterumque ad tarda reverti</l>
<l>corpora? Quae lucis miseris tam dira cupido?&rdquo;</l>
<l>&ldquo;Dicam equidem, nec te suspensum, nate, tenebo&rdquo;</l>
<l>suscipit Anchises, atque ordine singula pandit.</l>
<milestone ed="p" n="724" unit="card"/>
<l>&ldquo;Principio caelum ac terras camposque liquentis</l>
<l n="725">lucentemque globum Lunae Titaniaque astra</l>
<l>spiritus intus alit, totamque infusa per artus</l>
<l>mens agitat molem et magno se corpore miscet.</l>
<l>Inde hominum pecudumque genus, vitaeque volantum,</l>
<l>et quae marmoreo fert monstra sub aequore pontus.</l>
<l n="730">Igneus est ollis vigor et caelestis origo</l>
<l>seminibus, quantum non noxia corpora tardant,</l>
<l>terrenique hebetant artus moribundaque membra.</l>
<l>Hinc metuunt cupiuntque, dolent gaudentque, neque auras</l>
<l>dispiciunt clausae tenebris et carcere caeco.</l>
<l n="735">Quin et supremo cum lumine vita reliquit,</l>
<l>non tamen omne malum miseris nec funditus omnes</l>
<l>corporeae excedunt pestes, penitusque necesse est</l>
<l>multa diu concreta modis inolescere miris.</l>
<l>Ergo exercentur poenis, veterumque malorum</l>
<l n="740">supplicia expendunt: aliae panduntur inanes</l>
<l>suspensae ad ventos; aliis sub gurgite vasto</l>
<l>infectum eluitur scelus, aut exuritur igni;</l>
<l>quisque suos patimur Manes; exinde per amplum</l>
<l>mittimur Elysium, et pauci laeta arva tenemus;</l>
<l n="745">donec longa dies, perfecto temporis orbe,</l>
<l>concretam exemit labem, purumque relinquit</l>
<l>aetherium sensum atque aura&iuml; simplicis ignem.</l>
<l>Has omnes, ubi mille rotam volvere per annos,</l>
<l>Lethaeum ad fluvium deus evocat agmine magno,</l>
<l n="750">scilicet immemores supera ut convexa revisant,</l>
<l>rursus et incipiant in corpora velle reverti.&rdquo;</l>
<milestone ed="p" n="752" unit="card"/>
<l>Dixerat Anchises, natumque unaque Sibyllam</l>
<l>conventus trahit in medios turbamque sonantem,</l>
<l>et tumulum capit, unde omnes longo ordine possit</l>
<l n="755">adversos legere, et venientum discere vultus.</l>
<milestone ed="p" n="756" unit="card"/>
<l>&ldquo;Nunc age, Dardaniam prolem quae deinde sequatur</l>
<l>gloria, qui maneant Itala de gente nepotes,</l>
<l>inlustris animas nostrumque in nomen ituras,</l>
<l>expediam dictis, et te tua fata docebo.</l>
<l n="760">Ille, vides, pura iuvenis qui nititur hasta,</l>
<l>proxuma sorte tenet lucis loca, primus ad auras</l>
<l>aetherias Italo commixtus sanguine surget,</l>
<l>silvius, Albanum nomen, tua postuma proles,</l>
<l>quem tibi longaevo serum Lavinia coniunx</l>
<l n="765">educet silvis regem regumque parentem,</l>
<l>unde genus Longa nostrum dominabitur Alba.</l>
<l>&ldquo;Proxumus ille Procas, Troianae gloria gentis,</l>
<l>et Capys, et Numitor, et qui te nomine reddet</l>
<l>Silvius Aeneas, pariter pietate vel armis</l>
<l n="770">egregius, si umquam regnandam acceperit Albam.</l>
<l>Qui iuvenes! Quantas ostentant, aspice, vires,</l>
<l>atque umbrata gerunt civili tempora quercu!</l>
<l>Hi tibi Nomentum et Gabios urbemque Fidenam,</l>
<l>hi Collatinas imponent montibus arces,</l>
<l n="775">Pometios Castrumque Inui Bolamque Coramque.</l>
<l>Haec tum nomina erunt, nunc sunt sine nomine terrae.</l>
<l>&ldquo;Quin et avo comitem sese Mavortius addet</l>
<l>Romulus, Assaraci quem sanguinis Ilia mater</l>
<l>educet. Viden, ut geminae stant vertice cristae,</l>
<l n="780">et pater ipse suo superum iam signat honore?</l>
<l>En, huius, nate, auspiciis illa incluta Roma</l>
<l>imperium terris, animos aequabit Olympo,</l>
<l>septemque una sibi muro circumdabit arces,</l>
<l>felix prole virum: qualis Berecyntia mater</l>
<l n="785">invehitur curru Phrygias turrita per urbes,</l>
<l>laeta deum partu, centum complexa nepotes,</l>
<l>omnes caelicolas, omnes supera alta tenentes.</l>
<l>&ldquo;Huc geminas nunc flecte acies, hanc aspice gentem</l>
<l>Romanosque tuos. Hic Caesar et omnis Iuli</l>
<l n="790">progenies magnum caeli ventura sub axem.</l>
<l>Hic vir, hic est, tibi quem promitti saepius audis,</l>
<l>Augustus Caesar, Divi genus, aurea condet</l>
<l>saecula qui rursus Latio regnata per arva</l>
<l>Saturno quondam, super et Garamantas et Indos</l>
<l n="795">proferet imperium: iacet extra sidera tellus,</l>
<l>extra anni solisque vias, ubi caelifer Atlas</l>
<l>axem umero torquet stellis ardentibus aptum.</l>
<l>Huius in adventum iam nunc et Caspia regna</l>
<l>responsis horrent divom et Maeotia tellus,</l>
<l n="800">et septemgemini turbant trepida ostia Nili.</l>
<milestone ed="p" n="801" unit="card"/>
<l>Nec vero Alcides tantum telluris obivit,</l>
<l>fixerit aeripedem cervam licet, aut Erymanthi</l>
<l>pacarit nemora, et Lernam tremefecerit arcu;</l>
<l>nec, qui pampineis victor iuga flectit habenis,</l>
<l n="805">Liber, agens celso Nysae de vertice tigres.</l>
<l>aut dubitamus adhuc virtute extendere vires,</l>
<l>aut metus Ausonia prohibet consistere terra?</l>
<l>&ldquo;Quis procul ille autem ramis insignis olivae</l>
<l>sacra ferens? Nosco crines incanaque menta</l>
<l n="810">regis Romani, primus qui legibus urbem</l>
<l>fundabit, Curibus parvis et paupere terra</l>
<l>missus in imperium magnum. Cui deinde subibit,</l>
<l>otia qui rumpet patriae residesque movebit</l>
<l>Tullus in arma viros et iam desueta triumphis</l>
<l n="815">agmina. Quem iuxta sequitur iactantior Ancus,</l>
<l>nunc quoque iam nimium gaudens popularibus auris.</l>
<l>Vis et Tarquinios reges, animamque superbam</l>
<l>ultoris Bruti, fascesque videre receptos?</l>
<l>Consulis imperium hic primus saevasque secures</l>
<l n="820">accipiet, natosque pater nova bella moventes</l>
<l>ad poenam pulchra pro libertate vocabit.</l>
<l>Infelix, utcumque ferent ea facta minores,</l>
<l>vincet amor patriae laudumque immensa cupido.</l>
<l>Quin Decios Drusosque procul saevumque securi</l>
<l n="825">aspice Torquatum et referentem signa Camillum.</l>
<l>Illae autem, paribus quas fulgere cernis in armis,</l>
<l>concordes animae nunc et dum nocte premuntur,</l>
<l>heu quantum inter se bellum, si lumina vitae</l>
<l>attigerint, quantas acies stragemque ciebunt!</l>
<l n="830">Aggeribus socer Alpinis atque arce Monoeci</l>
<l>descendens, gener adversis instructus Eois.</l>
<l>Ne, pueri, ne tanta animis adsuescite bella,</l>
<l>neu patriae validas in viscera vertite vires;</l>
<l>tuque prior, tu parce, genus qui ducis Olympo,</l>
<l part="Y" n="835">proice tela manu, sanguis meus!&mdash;</l>
<l>&ldquo;Ille triumphata Capitolia ad alta Corintho</l>
<l>victor aget currum, caesis insignis Achivis.</l>
<l>Eruet ille Argos Agamemnoniasque Mycenas,</l>
<l>ipsumque Aeaciden, genus armipotentis Achilli,</l>
<l n="840">ultus avos Troiae, templa et temerata Minervae.</l>
<l>Quis te, magne Cato, tacitum, aut te, Cosse, relinquat?</l>
<l>Quis Gracchi genus, aut geminos, duo fulmina belli,</l>
<l>Scipiadas, cladem Libyae, parvoque potentem</l>
<l>Fabricium vel te sulco Serrane, serentem?</l>
<l n="845">quo fessum rapitis, Fabii? Tu Maxumus ille es,</l>
<l>unus qui nobis cunctando restituis rem.</l>
<l>Excudent alii spirantia mollius aera,</l>
<l>credo equidem, vivos ducent de marmore voltus,</l>
<l>orabunt causas melius, caelique meatus</l>
<l n="850">describent radio, et surgentia sidera dicent:</l>
<l>tu regere imperio populos, Romane, memento;</l>
<l>hae tibi erunt artes; pacisque imponere morem,</l>
<l>parcere subiectis, et debellare superbos.&rdquo;</l>
<milestone ed="p" n="854" unit="card"/>
<l>Sic pater Anchises, atque haec mirantibus addit:</l>
<l n="855">&ldquo;Aspice, ut insignis spoliis Marcellus opimis</l>
<l>ingreditur, victorque viros supereminet omnes!</l>
<l>Hic rem Romanam, magno turbante tumultu,</l>
<l>sistet, eques sternet Poenos Gallumque rebellem,</l>
<l>tertiaque arma patri suspendet capta Quirino.&rdquo;</l>
<l n="860">Atque hic Aeneas; una namque ire videbat</l>
<l>egregium forma iuvenem et fulgentibus armis,</l>
<l>sed frons laeta parum, et deiecto lumina voltu:</l>
<l>&ldquo;Quis, pater, ille, virum qui sic comitatur euntem?</l>
<l>Filius, anne aliquis magna de stirpe nepotum?</l>
<l n="865">Quis strepitus circa comitum! Quantum instar in ipso!</l>
<l>Sed nox atra caput tristi circumvolat umbra.&rdquo;</l>
<l>Tum pater Anchises, lacrimis ingressus obortis:</l>
<l>&ldquo;O gnate, ingentem luctum ne quaere tuorum;</l>
<l>ostendent terris hunc tantum fata, neque ultra</l>
<l n="870">esse sinent. Nimium vobis Romana propago</l>
<l>visa potens, Superi, propria haec si dona fuissent.</l>
<l>Quantos ille virum magnam Mavortis ad urbem</l>
<l>campus aget gemitus, vel quae, Tiberine, videbis</l>
<l>funera, cum tumulum praeterlabere recentem!</l>
<l n="875">Nec puer Iliaca quisquam de gente Latinos</l>
<l>in tantum spe tollet avos, nec Romula quondam</l>
<l>ullo se tantum tellus iactabit alumno.</l>
<l>Heu pietas, heu prisca fides, invictaque bello</l>
<l>dextera! Non illi se quisquam impune tulisset</l>
<l n="880">obvius armato, seu cum pedes iret in hostem,</l>
<l>seu spumantis equi foderet calcaribus armos.</l>
<l>Heu, miserande puer, si qua fata aspera rumpas,</l>
<l>tu Marcellus eris. Manibus date lilia plenis,</l>
<l>purpureos spargam flores, animamque nepotis</l>
<l n="885">his saltem adcumulem donis, et fungar inani</l>
<l>munere&rdquo;&mdash;Sic tota passim regione vagantur</l>
<l>a&euml;ris in campis latis, atque omnia lustrant.</l>
<l>Quae postquam Anchises natum per singula duxit,</l>
<l>incenditque animum famae venientis amore,</l>
<l n="890">exin bella viro memorat quae deinde gerenda,</l>
<l>Laurentisque docet populos urbemque Latini,</l>
<l>et quo quemque modo fugiatque feratque laborem.</l>
<milestone ed="p" n="893" unit="card"/>
<l>Sunt geminae Somni portae, quarum altera fertur</l>
<l>cornea, qua veris facilis datur exitus umbris;</l>
<l n="895">altera candenti perfecta nitens elephanto,</l>
<l>sed falsa ad caelum mittunt insomnia Manes.</l>
<l>His ubi tum natum Anchises unaque Sibyllam</l>
<l>prosequitur dictis, portaque emittit eburna,</l>
<l>ille viam secat ad naves sociosque revisit:</l>
<l n="900">tum se ad Caietae recto fert litore portum.</l>
<l>[Ancora de prora iacitur, stant litore puppes.]</l></div1>
<div1 type="Book" n="7">
<milestone ed="p" n="1" unit="card"/>
<l>Tu quoque litoribus nostris, Aeneia nutrix,</l>
<l>aeternam moriens famam, Caieta, dedisti;</l>
<l>et nunc servat honos sedem tuus ossaque nomen</l>
<l>Hesperia in magna, siqua est ea gloria, signat.</l>
<milestone ed="p" n="5" unit="card"/>
<l n="5">At pius exsequiis Aeneas rite solutis,</l>
<l>aggere composito tumuli, postquam alta quierunt</l>
<l>aequora, tendit iter velis portumque relinquit.</l>
<l>Adspirant aurae in noctem nec candida cursus</l>
<l>Luna negat, splendet tremulo sub lumine pontus.</l>
<l n="10">Proxima Circaeae raduntur litora terrae,</l>
<l>dives inaccessos ubi Solis filia lucos</l>
<l>adsiduo resonat cantu tectisque superbis</l>
<l>urit odoratam nocturna in lumina cedrum,</l>
<l>arguto tenuis percurrens pectine telas.</l>
<l n="15">Hinc exaudiri gemitus iraeque leonum</l>
<l>vincla recusantum et sera sub nocte rudentum,</l>
<l>saetigerique sues atque in praesaepibus ursi</l>
<l>saevire ac formae magnorum ululare luporum,</l>
<l>quos hominum ex facie dea saeva potentibus herbis</l>
<l n="20">induerat Circe in voltus ac terga ferarum.</l>
<l>Quae ne monstra pii paterentur talia Troes</l>
<l>delati in portus neu litora dira subirent,</l>
<l>Neptunus ventis implevit vela secundis</l>
<l>atque fugam dedit et praeter vada fervida vexit.</l>
<milestone ed="p" n="25" unit="card"/>
<l n="25">Iamque rubescebat radiis mare et aethere ab alto</l>
<l>Aurora in roseis fulgebat lutea bigis:</l>
<l>cum venti posuere omnisque repente resedit</l>
<l>flatus et in lento luctantur marmore tonsae.</l>
<l>Atque hic Aeneas ingentem ex aequore lucum</l>
<l n="30">prospicit. Hunc inter fluvio Tiberinus amoeno.</l>
<l>verticibus rapidis et multa flavus arena</l>
<l>in mare prorumpit. Variae circumque supraque</l>
<l>adsuetae ripis volucres et fluminis alveo</l>
<l>aethera mulcebant cantu lucoque volabant.</l>
<l n="35">flectere iter sociis terraeque advertere proras</l>
<l>imperat et laetus fluvio succedit opaco.</l>
<milestone ed="p" n="37" unit="card"/>
<l>Nunc age, qui reges, Erato, quae tempora rerum,</l>
<l>quis Latio antiquo fuerit status, advena classem</l>
<l>cum primum Ausoniis exercitus appulit oris,</l>
<l n="40">expediam et primae revocabo exordia pugnae.</l>
<l>tu vatem, tu, diva, mone. Dicam horrida bella,</l>
<l>dicam acies actosque animis in funera reges</l>
<l>Tyrrhenamque manum totamque sub arma coactam</l>
<l>Hesperiam. Maior rerum mihi nascitur ordo,</l>
<l n="45">maius opus moveo.<milestone ed="P" unit="para"/>Rex arva Latinus et urbes</l>
<l>iam senior longa placidas in pace regebat.</l>
<l>Hunc Fauno et nympha genitum Laurente Marica</l>
<l>accipimus, Fauno Picus pater isque parentem</l>
<l>te, Saturne, refert, tu sanguinis ultimus auctor.</l>
<l n="50">filius huic fato divom prolesque virilis</l>
<l>nulla fuit primaque oriens erepta iuventa est.</l>
<l>Sola domum et tantas servabat filia sedes,</l>
<l>iam matura viro, iam plenis nubilis annis.</l>
<l>Multi illam magno e Latio totaque petebant</l>
<l n="55">Ausonia. Petit ante alios pulcherrimus omnis</l>
<l>Turnus, avis atavisque potens, quem regia coniunx</l>
<l>adiungi generum miro properabat amore;</l>
<l>sed variis portenta deum terroribus obstant.</l>
<l>Laurus erat tecti medio in penetralibus altis,</l>
<l n="60">sacra comam multosque metu servata per annos,</l>
<l>quam pater inventam, primas cum conderet arces,</l>
<l>ipse ferebatur Phoebo sacrasse Latinus</l>
<l>Laurentisque ab ea nomen posuisse colonis.</l>
<l>Huius apes summum densae (mirabile dictu),</l>
<l n="65">stridore ingenti liquidum trans aethera vectae,</l>
<l>obsedere apicem, ex pedibus per mutua nexis</l>
<l>examen subitum ramo frondente pependit.</l>
<l>Continuo vates: &ldquo;Externum cernimus,&rdquo; inquit,</l>
<l>&ldquo;adventare virum et partis petere agmen easdem</l>
<l n="70">partibus ex isdem et summa dominarier arce.&rdquo;</l>
<l>Praeterea, castis adolet dum altaria taedis</l>
<l>et iuxta genitorem adstat Lavinia virgo,</l>
<l>visa (nefas) longis comprendere crinibus ignem,</l>
<l>[atque omnem ornatum flamma crepitante cremari]</l>
<l n="75">regalisque accensa comas, accensa coronam</l>
<l>insignem gemmis, tum fumida lumine fulvo</l>
<l>involvi ac totis Volcanum spargere tectis.</l>
<l>Id vero horrendum ac visu mirabile ferri:</l>
<l>namque fore inlustrem fama fatisque canebant</l>
<l n="80">ipsam, sed populo magnum portendere bellum.</l>
<milestone ed="p" n="81" unit="card"/>
<l>At rex sollicitus monstris oracula Fauni,</l>
<l>fatidici; genitoris, adit lucosque sub alta</l>
<l>consulit Albunea, nemorum quae maxima sacro</l>
<l>fonte sonat saevamque exhalat opaca mephitim.</l>
<l n="85">Hinc Italae gentes omnisque Oenotria tellus</l>
<l>in dubiis responsa petunt; huc dona sacerdos</l>
<l>Cum tulit et caesarum ovium sub nocte silenti</l>
<l>pellibus incubuit stratis somnosque petivit,</l>
<l>multa modis simulacra videt volitantia miris</l>
<l n="90">et varias audit voces fruiturque deorum</l>
<l>couloquio atque imis Acheronta adfatur Avernis.</l>
<l>Hic et tum pater ipse petens responsa Latinus</l>
<l>centum lanigeras mactabat rite bidentis</l>
<l>atque harum effultus tergo stratisque iacebat</l>
<l n="95">velleribus: subita ex alto vox reddita luco est:</l>
<l>&ldquo;Ne pete conubiis natam sociare Latinis,</l>
<l>O mea progenies, thalamis neu crede paratis:</l>
<l>externi venient generi, qui sanguine nostrum</l>
<l>nomen in astra ferant quorumque a stirpe nepotes</l>
<l n="100">omnia sub pedibus, qua Sol utrumque recurrens</l>
<l>aspicit Oceanum, vertique regique videbunt.&rdquo;</l>
<l>Haec responsa patris Fauni monitusque silenti</l>
<l>nocte datos non ipse suo premit ore Latinus,</l>
<l>sed circum late volitans iam Fama per urbes</l>
<l n="105">Ausonias tulerat, cum Laomedontia pubes</l>
<l>gramineo ripae religavit ab aggere classem.</l>
<milestone ed="p" n="107" unit="card"/>
<l>Aeneas primique duces et pulcher Iulus</l>
<l>corpora sub ramis deponunt arboris altae</l>
<l>instituuntque dapes et adorea liba per herbam</l>
<l n="110">subiciunt epulis (sic Iuppiter ipse monebat)</l>
<l>et Cereale solum pomis agrestibus augent.</l>
<l>Consumptis hic forte aliis ut vertere morsus</l>
<l>exiguam in Cererem penuria adegit edendi</l>
<l>et violare manu malisque audacibus orbem</l>
<l n="115">fatalis crusti patulis nec parcere quadris:</l>
<l>&ldquo;Heus ! etiam mensas consumimus,&rdquo; inquit Iulus,</l>
<l>nec plura adludens. Ea vox audita laborum</l>
<l>prima tulit finem, primamque loquentis ab ore</l>
<l>eripuit pater ac stupefactus numine pressit.</l>
<l n="120">Continuo: &ldquo;Salve fatis mihi debita tellus</l>
<l>vosque,&rdquo; ait, &ldquo;O fidi Troiae salvete penates:</l>
<l>hic domus, haec patria est. Genitor mihi talia namque</l>
<l>(nunc repeto) Anchises fatorum arcana reliquit:</l>
<l>cum te, nate, fames ignota ad litora vectum</l>
<l n="125">accisis coget dapibus consumere mensas,</l>
<l>tum sperare domos defessus ibique memento</l>
<l>prima locare manu molirique aggere tecta.</l>
<l>Haec erat illa fames; haec nos suprema manebat,</l>
<l part="Y">exiliis positura modum.</l>
<l n="130">Quare agite et primo laeti cum lumine solis</l>
<l>quae loca, quive habeant homines, ubi moenia gentis,</l>
<l>vestigemus et a portu diversa petamus.</l>
<l>Nunc pateras libate Iovi precibusque vocate</l>
<l>Anchisen genitorem, et vina reponite mensis.&rdquo;</l>
<milestone ed="p" n="135" unit="card"/>
<l n="135">Sic deinde effatus frondenti tempora ramo</l>
<l>implicat et geniumque loci primamque deorum</l>
<l>Tellurem nymphasque et adhuc ignota precatur</l>
<l>flumina, tum Noctem Noctisque orientia signa</l>
<l>Idaeumque Iovem Phrygiamque ex ordine matrem</l>
<l n="140">invocat et duplicis caeloque ereboque parentis.</l>
<l>Hic pater omnipotens ter caelo clarus ab alto</l>
<l>intonuit radiisque ardentem lucis et auro</l>
<l>ipse manu quatiens ostendit ab aethere nubem.</l>
<l>Diditur hic subito Troiana per agmina rumor</l>
<l n="145">advenisse diem, quo debita moenia condant.</l>
<l>Certatim instaurant epulas atque omine magno</l>
<l>crateras laeti statuunt et vina coronant.</l>
<milestone ed="p" n="148" unit="card"/>
<l>Postera cum prima lustrabat lampade terras</l>
<l>orta dies, urbem et finis et litora gentis</l>
<l n="150">diversi explorant: haec fontis stagna Numici,</l>
<l>hunc Thybrim fluvium, hic fortis habitare Latinos.</l>
<l>Tum satus Anchisa delectos ordine ab omni</l>
<l>centum oratores augusta ad moenia regis</l>
<l>ire iubet, ramis velatos Palladis omnis,</l>
<l n="155">donaque ferre viro pacemque exposcere Teucris.</l>
<l>Haud mora, festinant iussi rapidisque feruntur</l>
<l>passibus. Ipse humili designat moenia fossa</l>
<l>moliturque locum primasque in litore sedes</l>
<l>castrorum in morem pinnis atque aggere cingit.</l>
<l n="160">Iamque iter emensi turris ac tecta Latinorum</l>
<l>ardua cernebant iuvenes muroque subibant.</l>
<l>Ante urbem pueri et primaevo flore iuventus</l>
<l>exercentur equis domitantque in pulvere currus</l>
<l>aut acris tendunt arcus aut lenta lacertis</l>
<l n="165">spicula contorquent cursuque ictuque lacessunt:</l>
<l>cum praevectus equo longaevi regis ad auris</l>
<l>nuntius ingentis ignota in veste reportat</l>
<l>advenisse viros. Ille intra tecta vocari</l>
<l>imperat et solio medius consedit avito.</l>
<milestone ed="p" n="170" unit="card"/>
<l n="170">Tectum augustum ingens. centum sublime columnis,</l>
<l>urbe fuit summa, Laurentis regia Pici,</l>
<l>horrendum silvis et religione parentum.</l>
<l>Hic sceptra accipere et primos attollere fasces</l>
<l>regibus omen erat, hoc illis curia templum,</l>
<l n="175">hae sacris sedes epulis, hic ariete caeso</l>
<l>perpetuis soliti patres considere mensis.</l>
<l>Quin etiam veterum effigies ex ordine avorum</l>
<l>antiqua e cedro, Italusque paterque Sabinus</l>
<l>vitisator, curvam servans sub imagine falcem,</l>
<l n="180">Saturnusque senex Ianique bifrontis imago</l>
<l>vestibulo astabant, aliique ab origine reges</l>
<l>Martiaque ob patriam pugnando volnera passi.</l>
<l>Multaque praeterea sacris in postibus arma,</l>
<l>captivi pendent currus curvaeque secures</l>
<l n="185">et cristae capitum et portarum ingentia claustra</l>
<l>spiculaque clipeique ereptaque rostra carinis.</l>
<l>Ipse Quirinali lituo parvaque sedebat</l>
<l>succinctus trabea laevaque ancile gerebat</l>
<l>Picus, equum domitor; quem capta cupidine coniunx</l>
<l n="190">aurea percussum virga versumque venenis</l>
<l>fecit avem Circe sparsitque coloribus alas.</l>
<milestone ed="p" n="192" unit="card"/>
<l>Tali intus templo divom patriaque Latinus</l>
<l>sede sedens Teucros ad sese in tecta vocavit,</l>
<l>atque haec ingressis placido prior edidit ore:</l>
<l n="195">&ldquo;Dicite, Dardanidae (neque enim nescimus et urbem</l>
<l>et genus, auditique advertitis aequore cursum),</l>
<l>quid petitis ? Quae causa rates aut cuius egentis</l>
<l>litus ad Ausonium tot per vada caerula vexit?</l>
<l>Sive errore viae seu tempestatibus acti,</l>
<l n="200">qualia multa mari nautae patiuntur in alto,</l>
<l>fluminis intrastis ripas portuque sedetis,</l>
<l>ne fugite hospitium neve ignorate Latinos</l>
<l>Saturni gentem, haud vinclo nec legibus aequam,</l>
<l>sponte sua veterisque dei se more tenentem.</l>
<l n="205">Atque equidem memini (fama est obscurior annis)</l>
<l>Auruncos ita ferre senes, his ortus ut agris</l>
<l>Dardanus Idaeas Phrygiae penetravit ad urbes</l>
<l>Threiciamque Samum, quae nunc Samothracia fertur.</l>
<l>Hinc illum, Corythi Tyrrhena ab sede profectum,</l>
<l n="210">aurea nunc solio stellantis regia caeli</l>
<l>accipit et numerum divorum altaribus auget.&rdquo;</l>
<milestone ed="p" n="212" unit="card"/>
<l>Dixerat, et dicta Ilioneus sic voce secutus:</l>
<l>&ldquo;Rex, genus egregium Fauni, nec fluctibus actos,</l>
<l>atra subegit hiemps vestris succedere terris</l>
<l n="215">nec sidus regione viae litusve fefellit:</l>
<l>consilio hanc omnes animisque volentibus urbem,</l>
<l>adferimur, pulsi regnis, quae maxima quondam</l>
<l>extremo veniens Sol aspiciebat Olympo.</l>
<l>Ab Iove principium generis, Iove Dardana pubes</l>
<l n="220">gaudet avo, rex ipse Iovis de gente suprema,</l>
<l>Troius Aeneas, tua nos ad limina misit.</l>
<l>Quanta per Idaeos saevis effusa Mycenis</l>
<l>tempestas ierit campos, quibus actus uterque</l>
<l>Europae atque Asiae fatis concurrerit orbis,</l>
<l n="225">audiit et siquem tellus extrema refuso</l>
<l>summovet oceano et siquem extenta plagarum</l>
<l>quattuor in medio dirimit plaga solis iniqui.</l>
<l>Diluvio ex illo tot vasta per aequora vecti</l>
<l>dis sedem exiguam patriis litusque rogamus</l>
<l n="230">innocuum et cunctis undamque auramque patentem.</l>
<l>Non erimus regno indecores, nec vestra feretur</l>
<l>fama levis tantique abolescet gratia facti,</l>
<l>nec Troiam Ausonios gremio excepisse pigebit.</l>
<l>Fata per Aeneae iuro dextramque potentem</l>
<l n="235">sive fide seu quis bello est expertus et armis:</l>
<l>multi nos populi, multae (ne temne, quod ultro</l>
<l>praeferimus manibus vittas ac verba precantia)</l>
<l>et petiere sibi et voluere adiungere gentes;</l>
<l>sed nos fata deum vestras exquirere terras</l>
<l n="240">imperiis egere suis. Hinc Dardanus ortus;</l>
<l>huc repetit iussisque ingentibus urguet Apollo</l>
<l>Tyrrhenum ad Thybrim et fontis vada sacra Numici.</l>
<l>Dat tibi praeterea fortunae parva prioris</l>
<l>munera, reliquias Troia ex ardente receptas.</l>
<l n="245">Hoc pater Anchises auro libabat ad aras;</l>
<l>hoc Priami gestamen erat, cum iura vocatis</l>
<l>more daret populis, sceptrumque sacerque tiaras</l>
<l part="Y">Iliadumque labor vestes.&rdquo;</l>
<milestone ed="p" n="249" unit="card"/>
<l>Talibus Ilionei dictis defixa Latinus</l>
<l n="250">obtutu tenet ora soloque immobilis haeret</l>
<l>intentos volvens oculos. Nec purpura regem</l>
<l>picta movet nec sceptra movent Priameia tantum,</l>
<l>quantum in conubio natae thalamoque moratur,</l>
<l>et veteris Fauni voluit sub pectore sortem,</l>
<l n="255">hunc illum fatis externa ab sede profectum</l>
<l>portendi generum paribusque in regna vocari</l>
<l>auspiciis, huic progeniem virtute futuram</l>
<l>egregiam et totum quae viribus occupet orbem.</l>
<l>tandem laetus ait: &ldquo;Di nostra incepta secundent</l>
<l n="260">auguriumque suum; dabitur, Troiane, quod optas,</l>
<l>mullera nec sperno. Non vobis rege Latino</l>
<l>divitis uber agri Troiaeve opulentia deerit.</l>
<l>Ipse modo Aeneas, nostri si tanta cupido est,</l>
<l>si iungi hospitio properat sociusque vocari,</l>
<l n="265">adveniat voltus neve exhorrescat amicos:</l>
<l>illi pacis erit dextram tetigisse tyranni.</l>
<l>vos contra regi mea nunc mandata referte.</l>
<l>Est mihi nata, viro gentis quam iungere nostrae</l>
<l>non patrio ex adyto sortes, non plurima caelo</l>
<l n="270">monstra sinunt: generos externis adfore ab oris,</l>
<l>hoc Latio restare canunt, qui sanguine nostrum</l>
<l>nomen in astra ferant. Hunc illum poscere fata</l>
<l>et reor et, siquid veri mens augurat, opto.&rdquo;</l>
<l>haec effatus equos numero pater eligit omni</l>
<l n="275">(stabant ter centum nitidi in praesaepibus altis):</l>
<l>omnibus extemplo Teucris iubet ordine duci</l>
<l>instratos ostro alipedes pictisque tapetis;</l>
<l>aurea pectoribus demissa monilia pendent,</l>
<l>tecti auro fulvum mandunt sub dentibus aurum;</l>
<l n="280">absenti Aeneae currunt geminosque iugalis</l>
<l>semine ab aetherio, spirantis naribus ignem,</l>
<l>illorum de gente, patri quos daedala Circe</l>
<l>supposita de matre nothos furata creavit.</l>
<l>Talibus Aeneadae donis dictisque Latini</l>
<l n="285">sublimes in equis redeunt pacemque reportant.</l>
<milestone ed="p" n="286" unit="card"/>
<l>Ecce autem Inachiis sese referebat ab Argis</l>
<l>saeva Iovis coniunx aurasque invecta tenebat,</l>
<l>et laetum Aenean classemque ex aethere longe</l>
<l>Dardaniam Siculo prospexit ab usque Pachyno.</l>
<l n="290">moliri iam tecta videt, iam fidere terrae,</l>
<l>deseruisse rates: stetit acri fixa dolore.</l>
<l>Tum quassans caput haec effundit pectore dicta:</l>
<l>&ldquo;Heu stirpem invisam et fatis contraria nostris</l>
<l>fata Phrygum ! Num Sigeis occumbere campis,</l>
<l n="295">num capti potuere capi, num incensa cremavit</l>
<l>Troia viros ? Medias acies mediosque per ignis</l>
<l>invenere viam. At, credo, mea numina tandem</l>
<l>fessa iacent odiis aut exsaturata quievi.</l>
<l>Quin etiam patria excussos infesta per undas</l>
<l n="300">ausa sequi et profugis toto me opponere ponto !</l>
<l>Absumptae in Teucros vires caelique marisque.</l>
<l>Quid Syrtes aut Scylla mihi, quid vasta Charybdis</l>
<l>profuit? Optato conduntur Thybridis alveo,</l>
<l>securi pelagi atque mei. Mars perdere gentem</l>
<l n="305">immanem Lapithum valuit, concessit in iras</l>
<l>ipse deum antiquam genitor Calydona Dianae,</l>
<l>quod scelus aut Lapithis tantum aut Calydona merentem?</l>
<l>Ast ego magna Iovis coniunx, nil linquere inausum</l>
<l>quae potui infelix, quae memet in omnia verti,</l>
<l n="310">vincor ab Aenea. Quod si mea numina non sunt</l>
<l>magna satis, dubitem haud equidem implorare quod usquam est:</l>
<l>flectere si nequeo superos, Acheronta movebo.</l>
<l>Non dabitur regnis, esto, prohibere Latinis,</l>
<l>atque immota manet fatis Lavinia coniunx:</l>
<l n="315">at trahere atque moras tantis licet addere rebus,</l>
<l>at licet amborum populos exscindere regum.</l>
<l>Hac gener atque socer coeant mercede suorum:</l>
<l>sanguine Troiano et Rutulo dotabere, virgo,</l>
<l>et Bellona manet te pronuba. Nec face tantum</l>
<l n="320">Cisseis praegnans ignis enixa iugalis</l>
<l>quin idem Veneri partus suus et Paris alter</l>
<l>funestaeque iterum recidiva in Pergama taedae.&rdquo;</l>
<milestone ed="p" n="323" unit="card"/>
<l>Haec ubi dicta dedit, terras Horrenda petivit:</l>
<l>luctificam Allecto dirarum ab sede dearum</l>
<l n="325">infernisque ciet tenebris, cui tristia bella</l>
<l>iraeque insidiaeque et crimina noxia cordi.</l>
<l>Odit et ipse pater Pluton, odere sorores</l>
<l>Tartareae monstrum: tot sese vertit in ora,</l>
<l>tam saevae facies, tot pullulat atra colubris.</l>
<l n="330">Quam Iuno his acuit verbis ac talia fatur:</l>
<l>&ldquo;Hunc mihi da proprium, virgo sata Nocte, laborem,</l>
<l>hanc operam, ne noster honos infractave cedat</l>
<l>fama loco, neu conubiis ambire Latinum</l>
<l>Aeneadae possint Italosve obsidere finis.</l>
<l n="335">Tu potes unanimos armare in proelia fratres</l>
<l>atque odiis versare domos, tu verbera tectis</l>
<l>funereasque inferre faces, tibi nomina mille,</l>
<l>mille nocendi artes. Fecundum concute pectus,</l>
<l>disice compositam pacem, sere crimina belli:</l>
<l n="340">arma velit poscatque simul rapiatque inventus.&rdquo;</l>
<milestone ed="p" n="341" unit="card"/>
<l>Exin Gorgoneis Allecto infecta venenis</l>
<l>principio Latium et Laurentis tecta tyranni</l>
<l>celsa petit tacitumque obsedit limen Amatae,</l>
<l>quam super adventu Teucrum Turnique hymenaeis</l>
<l n="345">femineae ardentem curaeque iraeque coquebant.</l>
<l>Huic dea caeruleis unum de crinibus anguem</l>
<l>conicit inque sinum praecordia ad intuma subdit,</l>
<l>quo furibunda domum monstro permisceat omnem.</l>
<l>Ille inter vestes et levia pectora lapsus</l>
<l n="350">volvitur attactu nullo fallitque furentem,</l>
<l>vipeream inspirans animam: fit tortile collo</l>
<l>aurum ingens coluber, fit longae taenia vittae</l>
<l>innectitque comas, et membris lubricus errat.</l>
<l>Ac dum prima lues udo sublapsa veneno</l>
<l n="355">pertemptat sensus atque ossibus implicat ignem</l>
<l>necdum animus toto percepit pectore flammam,</l>
<l>mollius et solito matrum de more locuta est,</l>
<l>multa super nata lacrimans Phrygiisque hymenaeis:</l>
<l>&ldquo;Exsulibusne datur ducenda Lavinia Teucris,</l>
<l n="360">O genitor, nec te miseret gnataeque tuique ?</l>
<l>Nec matris miseret, quam primo aquilone relinquet</l>
<l>perfidus alta petens abducta virgine praedo?</l>
<l>An non sic Phrygius penetrat Lacedaemona pastor</l>
<l>Ledaeamque Helenam Troianas vexit ad urbes ?</l>
<l n="365">Quid tua sancta fides, quid cura antiqua tuorum</l>
<l>et consanguineo totiens data dextera Turno?</l>
<l>Si gener externa petitur de gente Latinis</l>
<l>idque sedet Faunique premunt te iussa parentis,</l>
<l>omnem equidem sceptris terram quae libera nostris</l>
<l n="370">dissidet, externam reor et sic dicere divos.</l>
<l>Et Turno, si prima domus repetatur origo,</l>
<l>Inachus Acrisiusque patres mediaeque Mycenae.&rdquo;</l>
<milestone ed="p" n="373" unit="card"/>
<l>His ubi nequiquam dictis experta Latinum</l>
<l>contra stare videt penitusque in viscera lapsum</l>
<l n="375">serpentis furiale malum totamque pererrat,</l>
<l>tum vero infelix, ingentibus excita monstris,</l>
<l>immensam sine more furit lymphata per urbem.</l>
<l>Ceu quondam torto volitans sub verbere turbo,</l>
<l>quem pueri magno in gyro vacua atria circum</l>
<l n="380">intenti ludo exercent; ille actus habena</l>
<l>curvatis fertur spatiis; stupet inscia supra</l>
<l>inpubesque manus, mirata volubile buxum;</l>
<l>dant animos plagae: non cursu segnior illo</l>
<l>per medias urbes agitur populosque feroces.</l>
<l n="385">Quin etiam in silvas, simulato numine Bacchi,</l>
<l>maius adorta nefas maioremque orsa furorem</l>
<l>evolat et natam frondosis montibus abdit,</l>
<l>quo thalamum eripiat Teucris taedasque moretur,</l>
<l>Euhoe Bacche, fremens, solum te virgine dignum</l>
<l n="390">vociferans, etenim mollis tibi sumere thyrsos,</l>
<l>te lustrare choro, sacrum tibi pascere crinem.</l>
<l>Fama volat, furiisque accensas pectore matres</l>
<l>idem omnis simul ardor agit nova quaerere tecta:</l>
<l>deseruere domos, ventis dant colla comasque,</l>
<l n="395">ast aliae tremulis ululatibus aethera complent,</l>
<l>pampineasque gerunt incinctae pellibus hastas;</l>
<l>ipsa inter medias flagrantem fervida pinum</l>
<l>sustinet ac natae Turnique canit hymenaeos,</l>
<l>sanguineam torquens aciem, torvumque repente</l>
<l n="400">clamat: &ldquo;Io matres, audite, ubi quaeque, Latinae:</l>
<l>Siqua piis animis manet infelicis Amatae</l>
<l>gratia, si iuris materni cura remordet,</l>
<l>solvite crinalis vittas, capite orgia mecum.&rdquo;</l>
<l>Talem inter silvas, inter deserta ferarum,</l>
<l n="405">reginam Allecto stimulis agit undique Bacchi.</l>
<milestone ed="p" n="406" unit="card"/>
<l>Postquam visa satis primos acuisse furores</l>
<l>consiliumque omnemque domum vertisse Latini,</l>
<l>protinus hinc fuscis tristis dea tollitur alis</l>
<l>audacis Rutuli ad muros, quam dicitur urbem</l>
<l n="410">Acrisioneis Danae fundasse colonis,</l>
<l>praecipiti delata noto. Locus Ardea quondam</l>
<l>dictus avis, et nunc magnum manet Ardea nomen,</l>
<l>sed fortuna fuit; tectis hic Turnus in altis</l>
<l>iam mediam nigra carpebat nocte quietem.</l>
<l n="415">Allecto torvam faciem et furialia membra</l>
<l>exuit, in vultus sese transformat anilis;</l>
<l>et frontem obscenam rugis arat, induit albos</l>
<l>cum vitta crinis, tum ramum innectit olivae;</l>
<l>fit Calybe Iunonis anus templique sacerdos</l>
<l n="420">et iuveni ante oculos his se cum vocibus offert:</l>
<l>&ldquo;Turne, tot incassum fusos patiere labores</l>
<l>et tua Dardaniis transcribi sceptra colonis?</l>
<l>Rex tibi coniugium et quaesitas sanguine dotes</l>
<l>abnegat, externusque in regnum quaeritur heres.</l>
<l n="425">I nunc, ingratis offer te, inrise, periclis;</l>
<l>Tyrrhenas, i, sterne acies; tege pace Latinos.</l>
<l>Haec adeo tibi me, placida cum nocte iaceres,</l>
<l>ipsa palam fari omnipotens Saturnia iussit.</l>
<l>Quare age et armari pubem portisque moveri</l>
<l n="430">laetus in arma para, et Phrygios qui flumine pulchro</l>
<l>consedere duces pictasque exure carinas.</l>
<l>Caelestum vis magna iubet.  Rex ipse Latinus,</l>
<l>ni dare coniugium et dicto parere fatetur,</l>
<l>sentiat et tandem Turnum experiatur in armis.&rdquo;</l>
<milestone ed="p" n="435" unit="card"/>
<l n="435">Hic iuvenis vatem inridens sic orsa vicissim</l>
<l>ore refert: &ldquo;Classis invectas Thybridis undam</l>
<l>non, ut rere, meas effugit nuntius auris.</l>
<l>Ne tantos mihi finge metus; nec regia Iuno</l>
<l part="Y">inmemor est nostri.</l>
<l n="440">Sed te victa situ verique effeta senectus,</l>
<l>o mater, curis nequiquam exercet et arma</l>
<l>regum inter falsa vatem formidine ludit.</l>
<l>Cura tibi divom effigies et templa tueri:</l>
<l>bella viri pacemque gerent, quis bella gerenda.&rdquo;</l>
<milestone ed="p" n="445" unit="card"/>
<l n="445">Talibus Allecto dictis exarsit in iras,</l>
<l>at iuveni oranti subitus tremor occupat artus,</l>
<l>deriguere oculi: tot Erinys sibilat hydris</l>
<l>tantaque se facies aperit; tum flammea torquens</l>
<l>lumina cunctantem et quaerentem dicere plura</l>
<l n="450">reppulit et geminos erexit crinibus anguis</l>
<l>verberaque insonuit rabidoque haec addidit ore:</l>
<l>&ldquo;En ego victa situ, quam veri effeta senectus</l>
<l>arma inter regum falsa formidine ludit.</l>
<l>Respice ad haec: adsum dirarum ab sede sororum,</l>
<l part="Y" n="455">bella manu letumque gero.&rdquo;</l>
<l>Sic effata facem iuveni coniecit et atro</l>
<l>lumine fumantis fixit sub pectore taedas.</l>
<l>Olli somnum ingens rumpit pavor, ossaque et artus</l>
<l>perfundit toto proruptus corpore sudor;</l>
<l n="460">arma amens fremit, arma toro tectisque requirit;</l>
<l>saevit amor ferri et scelerata insania belli,</l>
<l>ira super: magno veluti cum flamma sonore</l>
<l>virgea suggeritur costis undantis a&euml;ni</l>
<l>exsultantque aestu latices, furit intus aqua&iuml;</l>
<l n="465">fumidus atque alte spumis exuberat amnis,</l>
<l>nec iam se capit unda, volat vapor ater ad auras.</l>
<l>Ergo iter ad regem polluta pace Latinum</l>
<l>indicit primis iuvenum et iubet arma parari,</l>
<l>tutari Italiam, detrudere finibus hostem:</l>
<l n="470">se satis ambobus Teucrisque venire Latinisque.</l>
<l>Haec ubi dicta dedit divosque in vota vocavit,</l>
<l>certatim sese Rutuli exhortantur in arma:</l>
<l>hunc decus egregium formae movet atque iuventae,</l>
<l>hunc atavi reges, hunc claris dextera factis.</l>
<milestone ed="p" n="475" unit="card"/>
<l n="475">Dum Turnus Rutulos animis audacibus implet,</l>
<l>Allecto in Teucros Stygiis se concitat alis,</l>
<l>arte nova speculata locum, quo litore pulcher</l>
<l>insidiis cursuque feras agitabat Iulus.</l>
<l>Hic subitam canibus rabiem Cocytia virgo</l>
<l n="480">obicit et noto naris contingit odore,</l>
<l>ut cervum ardentes agerent; quae prima laborum</l>
<l>causa fuit belloque animos accendit agrestis.</l>
<l>Cervus erat forma praestanti et cornibus ingens,</l>
<l>Tyrrhidae pueri quem matris ab ubere raptum</l>
<l n="485">nutribant Tyrrhusque pater, cui regia parent</l>
<l>armenta et late custodia credita campi.</l>
<l>Adsuetum imperiis soror omni Silvia cura</l>
<l>mollibus intexens ornabat cornua sertis</l>
<l>pectebatque ferum puroque in fonte lavabat.</l>
<l n="490">Ille, manum patiens mensaeque adsuetus erili,</l>
<l>errabat silvis rursusque ad limina nota</l>
<l>ipse domum sera quamvis se nocte ferebat.</l>
<l>Hunc procul errantem rabidae venantis Iuli</l>
<l>commovere canes, fluvio cum forte secundo</l>
<l n="495">deflueret ripaque aestus viridante levaret.</l>
<l>Ipse etiam, eximiae laudis succensus amore,</l>
<l>Ascanius curvo direxit spicula cornu;</l>
<l>nec dextrae erranti deus afuit, actaque multo</l>
<l>perque uterum sonitu perque ilia venit harundo.</l>
<l n="500">Saucius at quadrupes nota intra tecta refugit</l>
<l>successitque gemens stabulis questuque cruentus</l>
<l>atque imploranti similis tectum omne replebat.</l>
<l>Silvia prima soror, palmis percussa lacertos,</l>
<l>auxilium vocat et duros conclamat agrestis.</l>
<l n="505">Olli, pestis enim tacitis latet aspera silvis,</l>
<l>inprovisi adsunt, hic torre armatus obusto,</l>
<l>stipitis hic gravidi nodis: quod cuique repertum</l>
<l>rimanti, telum ira facit. Vocat agmina Tyrrhus,</l>
<l>quadrifidam quercum cuneis ut forte coactis</l>
<l n="510">scindebat, rapta spirans immane securi.</l>
<milestone ed="p" n="511" unit="card"/>
<l>At saeva e speculis tempus dea nacta nocendi</l>
<l>ardua tecta petit stabuli et de culmine summo</l>
<l>pastorale canit signum cornuque recurvo</l>
<l>Tartaream intendit vocem, qua protinus omne</l>
<l n="515">contremuit nemus et silvae insonuere profundae;</l>
<l>audiit et Triviae longe lacus, audiit amnis</l>
<l>sulfurea Nar albus aqua fontesque Velini,</l>
<l>et trepidae matres pressere ad pectora natos.</l>
<l>Tum vero ad vocem celeres, qua bucina signum</l>
<l n="520">dira dedit, raptis concurrunt undique telis</l>
<l>indomiti agricolae; nec non et Tro&iuml;a pubes</l>
<l>Ascanio auxilium castris effundit apertis.</l>
<l>Direxere acies. Non iam certamine agresti,</l>
<l>stipitibus duris agitur sudibusve praeustis,</l>
<l n="525">sed ferro ancipiti decernunt atraque late</l>
<l>horrescit strictis seges ensibus aeraque fulgent</l>
<l>sole lacessita et lucem sub nubila iactant:</l>
<l>fluctus uti primo coepit cum albescere vento,</l>
<l>paulatim sese tollit mare et altius undas</l>
<l n="530">erigit, inde imo consurgit ad aethera fundo.</l>
<l>Hic iuvenis primam ante aciem stridente sagitta,</l>
<l>natorum Tyrrhi fuerat qui maximus, Almo,</l>
<l>sternitur; haesit enim sub gutture volnus et udae</l>
<l>vocis iter tenuemque inclusit sanguine vitam.</l>
<l n="535">Corpora multa virum circa seniorque Galaesus,</l>
<l>dum paci medium se offert, iustissimus unus</l>
<l>qui fuit Ausoniisque olim ditissimus arvis:</l>
<l>quinque greges illi balantum, quina redibant</l>
<l>armenta, et terram centum vertebat aratris.</l>
<milestone ed="p" n="540" unit="card"/>
<l n="540">Atque ea per campos aequo dum Marte geruntur,</l>
<l>promissi dea facta potens, ubi sanguine bellum</l>
<l>imbuit et primae commisit funera pugnae,</l>
<l>deserit Hesperiam et caeli convexa per auras</l>
<l>Iunonem victrix adfatur voce superba:</l>
<l n="545">&ldquo;En, perfecta tibi bello discordia tristi:</l>
<l>dic in amicitiam coeant et foedera iungant.</l>
<l>Quando quidem Ausonio respersi sanguine Teucros,</l>
<l>hoc etiam his addam, tua si mihi certa voluntas:</l>
<l>finitimas in bella feram rumoribus urbes</l>
<l n="550">accendamque animos insani Martis amore,</l>
<l>undique ut auxilio veniunt; spargam arma per agros.&rdquo;</l>
<l>Tum contra Iuno; &ldquo;Terrorum et fraudis abunde est;</l>
<l>stant belli causae, pugnatur comminus armis,</l>
<l>quae fors prima dedit sanguis novus imbuit arma.</l>
<l n="555">Talia coniugia et talis celebrent hymenaeos</l>
<l>egregium Veneris genus et rex ipse Latinus.</l>
<l>Te super aetherias errare licentius auras</l>
<l>haud pater ille velit, summi regnator Olympi:</l>
<l>cede locis; ego, siqua super fortuna laborum est,</l>
<l n="560">ipsa regam.&rdquo; Talis dederat Saturnia voces.</l>
<l>Illa autem attollit stridentis anguibus alas</l>
<l>Cocytique petit sedem, supera ardua linquens.</l>
<l>Est locus Italiae medio sub montibus altis,</l>
<l>nobilis et fama multis memoratus in oris,</l>
<l n="565">Amsancti valles: densis hunc frondibus atrum</l>
<l>urguet utrimque latus nemoris, medioque fragosus</l>
<l>dat sonitum saxis et torto vertice torrens.</l>
<l>Hic specus horrendum et saevi spiracula Ditis</l>
<l>monstrantur, ruptoque ingens Acheronte vorago</l>
<l n="570">pestiferas aperit fauces, quis condita Erinys,</l>
<l>invisum numen, terras caelumque levabat.</l>
<milestone ed="p" n="572" unit="card"/>
<l>Nec minus interea extremam Saturnia bello</l>
<l>imponit regina manum. Ruit omnis in urbem</l>
<l>pastorum ex acie numerus caesosque reportant</l>
<l n="575">Almonem puerum foedatique ora Galaesi</l>
<l>implorantque deos obtestanturque Latinum.</l>
<l>Turnus adest medioque in crimine caedis et igni</l>
<l>terrorem ingeminat: Teucros in regna vocari,</l>
<l>stirpem admisceri Phrygiam, se limine pelli.</l>
<l n="580">Tum quorum attonitae Baccho nemora avia matres</l>
<l>insultant thiasis (neque enim leve nomen Amatae),</l>
<l>undique collecti coeunt Martemque fatigant.</l>
<l>Ilicet infandum cuncti contra omina bellum,</l>
<l>contra fata deum perverso numine poscunt,</l>
<l n="585">certatim regis circumstant tecta Latini.</l>
<l>Ille velut pelagi rupes immota resistit,</l>
<l>ut pelagi rupes magno veniente fragore,</l>
<l>quae sese multis circum latrantibus undis</l>
<l>mole tenet; scopuli nequiquam et spumea circum</l>
<l n="590">saxa fremunt laterique inlisa refunditur alga.</l>
<l>Verum ubi nulla datur caecum exsuperare potestas</l>
<l>consilium et saevae nutu Iunonis eunt res,</l>
<l>multa deos aurasque pater testatus inanis:</l>
<l>&ldquo;Frangimur heu fatis,&rdquo; inquit,  &ldquo;ferimurque procella !</l>
<l n="595">Ipsi has sacrilego pendetis sanguine poenas,</l>
<l>O miseri. Te, Turne, nefas, te triste manebit</l>
<l>supplicium, votisque deos venerabere seris.</l>
<l>Nam mihi parta quies, omnisque in limine portus;</l>
<l>funere felici spolior.&rdquo; Nec plura locutus</l>
<l n="600">saepsit se tectis rerumque reliquit habenas.</l>
<milestone ed="p" n="601" unit="card"/>
<l>Mos erat Hesperio in Latio, quem protinus urbes</l>
<l>Albanae coluere sacrum nunc maxima rerum</l>
<l>Roma colit, cum prima movent in proelia Martem,</l>
<l>sive Getis inferre manu lacrimabile bellum</l>
<l n="605">Hyrcanisve Arabisve parant seu tendere ad Indos</l>
<l>Auroramque sequi Parthosque reposcere signa.</l>
<l>Sunt geminae belli portae (sic nomine dicunt)</l>
<l>religione sacrae et saevi formidine Martis;</l>
<l>centum aerei claudunt vectes aeternaque ferri</l>
<l n="610">robora, nec custos absistit limine Ianus:</l>
<l>has, ubi certa sedet patribus sententia pugnae,</l>
<l>ipse Quirinali trabea cinctuque Gabino</l>
<l>insignis reserat stridentia limina consul,</l>
<l>ipse vocat pugnas; sequitur tum cetera pubes,</l>
<l n="615">aereaque adsensu conspirant cornua rauco.</l>
<l>Hoc et tum Aeneadis indicere bella Latinus</l>
<l>more iubebatur tristisque recludere portas.</l>
<l>Abstinuit tactu pater aversusque refugit</l>
<l>foeda ministeria et caecis se condidit umbris.</l>
<l n="620">Tum regina deum caelo delapsa morantis</l>
<l>impulit ipsa manu portas, et cardine verso</l>
<l>belli ferratos rumpit Saturnia postes.</l>
<l>Ardet inexcita Ausonia atque immobilis ante;</l>
<l>Pars pedes ire parat campis, pars arduus altis</l>
<l n="625">pulverulentus equis furit; omnes arma requirunt.</l>
<l>Pars levis clipeos et spicula lucida tergent</l>
<l>arvina pingui subiguntque in cote secures;</l>
<l>signaque ferre iuvat sonitusque audire tubarum.</l>
<l>Quinque adeo magnae positis incudibus urbes</l>
<l n="630">tela novant, Atina potens Tiburque superbum,</l>
<l>Ardea Crustumerique et turrigerae Antemnae.</l>
<l>Tegmina tuta cavant capitum flectuntque salignas</l>
<l>umbonum cratis; alii thoracas aenos</l>
<l>aut levis ocreas lento ducunt argento;</l>
<l n="635">vomeris huc et falcis honos, huc omnis aratri</l>
<l>cessit amor; recoquunt patrios fornacibus enses.</l>
<l>Classica iamque sonant; it bello tessera signum.</l>
<l>Hic galeam tectis trepidus rapit, ille frementis</l>
<l>ad iuga cogit equos clipeumque auroque trilicem</l>
<l n="640">loricam induitur fidoque accingitur ense.</l>
<milestone ed="p" n="641" unit="card"/>
<l>Pandite nunc Helicona, deae, cantusque movete,</l>
<l>qui bello exciti reges, quae quemque secutae</l>
<l>complerint campos acies, quibus Itala iam tum</l>
<l>floruerit terra alma viris, quibus arserit armis.</l>
<l n="645">Et meministis enim, divae, et memorare potestis:</l>
<l>ad nos vix tenuis famae perlabitur aura.</l>
<milestone ed="p" n="647" unit="card"/>
<l>Primus init bellum Tyrrhenis asper ab oris</l>
<l>contemptor divom Mezentius agminaque armat.</l>
<l>Filius huic iuxta Lausus, quo pulchrior alter</l>
<l n="650">non fuit excepto Laurentis corpore Turni,</l>
<l>Lausus, equum domitor debellatorque ferarum,</l>
<l>ducit Agyllina nequiquam ex urbe secutos</l>
<l>mille viros, dignus, patriis qui laetior esset</l>
<l>imperiis et cui pater haud Mezentius esset.</l>
<milestone ed="p" n="655" unit="card"/>
<l n="655">Post hos insignem palma per gramina currum</l>
<l>victoresque ostentat equos satus Hercule pulchro</l>
<l>pulcher Aventinus, clipeoque insigne paternum</l>
<l>centum angues cinctamque gerit serpentibus hydram;</l>
<l>collis Aventini silva quem Rhea sacerdos</l>
<l n="660">furtivum partu sub luminis edidit oras,</l>
<l>mixta deo mulier, postquam Laurentia victor</l>
<l>Geryone extincto Tirynthius attigit arva</l>
<l>Tyrrhenoque boves in flumine lavit Hiberas.</l>
<l>Pila manu saevosque gerunt in bella dolones</l>
<l n="665">et tereti pugnant mucrone veruque Sabello.</l>
<l>Ipse pedes, tegumen torquens immane leonis,</l>
<l>terribili impexum saetacum dentibus albis</l>
<l>indutus capiti, sic regia tecta subibat,</l>
<l>horridus, Herculeoque umeros innexus amictu.</l>
<milestone ed="p" n="670" unit="card"/>
<l n="670">Tum gemini fratres Tiburtia moenia linquunt,</l>
<l>fratris Tiburti dictam cognomine gentem,</l>
<l>Catillusque acerque Coras, Argiva iuventus,</l>
<l>et primam ante aciem densa inter tela feruntur:</l>
<l>ceu duo nubigenae cum vertice montis ab alto</l>
<l n="675">descendunt centauri, Homolen Othrymque nivalem</l>
<l>linquentes cursu rapido; dat euntibus ingens</l>
<l>silva locum et magno cedunt virgulta fragore.</l>
<milestone ed="p" n="678" unit="card"/>
<l>Nec Praenestinae fundator defuit urbis,</l>
<l>Volcano genitum pecora inter agrestia regem</l>
<l n="680">inventumque focis omnis quem credidit aetas</l>
<l>Caeculus. Hunc late legio comitatur agrestis:</l>
<l>quique altum Praeneste viri quique arva Gabinae</l>
<l>Iunonis gelidumque Anienem et roscida rivis</l>
<l>Hernica saxa colunt, quos dives Anagnia pascit,</l>
<l n="685">quos, Amasene pater. Non illis omnibus arma,</l>
<l>nec clipei currusve sonant: pars maxima glandes</l>
<l>liventis plumbi spargit, pars spicula gestat</l>
<l>bina manu, fulvosque lupi de pelle galeros</l>
<l>tegmen habent capiti, vestigia nuda sinistri</l>
<l n="690">instituere pedis, crudus tegit altera pero.</l>
<milestone ed="p" n="691" unit="card"/>
<l>At Messapus, equum domitor, Neptunia proles,</l>
<l>quem neque fas igni cuiquam nec sternere ferro,</l>
<l>iam pridem resides populos desuetaque bello</l>
<l>agmina in arma vocat subito ferrumque retractat.</l>
<l n="695">Hi Fescenninas acies Aequosque Faliscos.</l>
<l>Hi Soractis habent arces Flaviniaque arva</l>
<l>et Cimini cum monte lacum lucosque Capenos.</l>
<l>Ibant aequati numero regemque canebant,</l>
<l>ceu quondam nivei liquida inter nubila cycni,</l>
<l n="700">cum sese e pastu referunt et longa canoros</l>
<l>dant per colla modos, sonat amnis et Asia longe</l>
<l part="Y">pulsa palus.</l>
<l>Nec quisquam aeratas acies ex agmine tanto</l>
<l>misceri putet, aeriam sed gorgite ab alto</l>
<l n="705">urgueri volucrum raucarum ad litora nubem.</l>
<milestone ed="p" n="705" unit="card"/>
<l>Ecce Sabinorum prisco de sanguine magnum</l>
<l>agmen agens Clausus magnique ipse agminis instar,</l>
<l>Claudia nunc a quo diffunditur et tribus et gens</l>
<l>per Latium, postquam in partem data Roma Sabinis.</l>
<l n="710">Una ingens Amiterna cohors priscique Quirites,</l>
<l>Ereti manus omnis oliviferaeque Mutuscae;</l>
<l>qui Nomentum urbem, qui Rosea rura Velini,</l>
<l>qui Tetricae horrentis rupes montemque Severum</l>
<l>Casperiamque colunt Forulosque et flumen Himellae,</l>
<l n="715">qui Tiberim Fabarimque bibunt, quos frigida misit</l>
<l>Nursia, et Hortinae classes populique Latini,</l>
<l>quosque secans infaustum interluit Allia nomen:</l>
<l>quam multi Libyco volvuntur marmore fluctus</l>
<l>saevus ubi Orion hibernis conditur undis;</l>
<l n="720">vel cum sole novo densae torrentur aristae</l>
<l>aut Hermi campo aut Lyciae flaventibus arvis.</l>
<l>Scuta sonant pulsuque pedum conterrita tellus.</l>
<milestone ed="p" n="723" unit="card"/>
<l>Hinc Agamemnonius, Troiani nominis hostis,</l>
<l>curru iungit Halaesus equos Turnoque ferocis</l>
<l n="725">mille rapit populos, vertunt felicia Baccho</l>
<l>Massica qui rastris et quos de collibus altis</l>
<l>Aurunci misere patres, Sidicinaque iuxta</l>
<l>aequora quique Cales linquunt, amnisque vadosi</l>
<l>accola Volturni, pariterque Saticulus asper</l>
<l n="730">Oscorumque manus. Teretes sunt aclydes illis</l>
<l>tela, sed haec lento mos est aptare flagello;</l>
<l>laevas caetra tegit, falcati comminus enses.</l>
<milestone ed="p" n="733" unit="card"/>
<l>Nec tu carminibus nostris indictus abibis,</l>
<l>Oebale, quem generasse Telon Sebethide nympha</l>
<l n="735">fertur, Teleboum Capreas cum regna teneret,</l>
<l>iam senior; patriis sed non et filius arvis</l>
<l>contentus late iam tum dicione premebat</l>
<l>Sarrastis populos et quae rigat aequora Sarnus</l>
<l>quique Rufras Batulumque tenent atque arva Celemnae</l>
<l n="740">et quos maliferae despectant moenia Abellae,</l>
<l>Teutonico ritu soliti torquere cateias,</l>
<l>tegmina quis capitum raptus de subere cortex,</l>
<l>aerataeque micant peltae, micat aereus ensis.</l>
<milestone ed="p" n="744" unit="card"/>
<l>Et te montosae misere in proelia Nersae,</l>
<l n="745">Ufens, insignem fama et felicibus armis;</l>
<l>horrida praecipue cui gens adsuetaque multo</l>
<l>venatu nemorum, duris Aequicula glaebis.</l>
<l>Armati terram exercent, semperque recentis</l>
<l>convectare iuvat praedas et vivere rapto.</l>
<milestone ed="p" n="750" unit="card"/>
<l n="750">Quin et Marruvia venit de gente sacerdos,</l>
<l>fronde super galeam et felici comptus oliva.</l>
<l>Archippi regis missu, fortissimus Umbro,</l>
<l>vipereo generi et graviter spirantibus hydris</l>
<l>spargere qui somnos cantuque manuque solebat</l>
<l n="755">mulcebatque iras et morsus arte levabat.</l>
<l>Sed non Dardaniae medicari cuspidis ictum</l>
<l>evaluit, neque eum iuvere in volnera cantus</l>
<l>somniferi et Marsis quaesitae montibus herbae.</l>
<l>Te nemus Angitiae, vitrea te Fucinus unda,</l>
<l part="Y" n="760">te liquidi flevere lacus.</l>
<milestone ed="p" n="761" unit="card"/>
<l>Ibat et Hippolyti proles pulcherrima bello,</l>
<l>Virbius, insignem quem mater Aricia misit,</l>
<l>eductum Egeriae lucis umentia circum</l>
<l>litora, pinguis ubi et placabilis ara Dianae.</l>
<l n="765">Namque ferunt fama Hippolytum, postquam arte novercae</l>
<l>occiderit patriasque explerit sanguine poenas</l>
<l>turbatis distractus equis, ad sidera rursus</l>
<l>aetheria et superas caeli venisse sub auras,</l>
<l>Paeoniis revocatum herbis et amore Dianae.</l>
<l n="770">Tum pater omnipotens, aliquem indignatus ab umbris</l>
<l>mortalem infernis ad lumina surgere vitae,</l>
<l>ipse repertorem medicinae talis et artis</l>
<l>fulmine Phoebigenam Stygias detrusit ad undas.</l>
<l>At Trivia Hippolytum secretis alma recondit</l>
<l n="775">sedibus et nymphae Egeriae nemorique relegat,</l>
<l>solus ubi in silvis Italis ignobilis aevom</l>
<l>exigeret versoque ubi nomine Virbius esset.</l>
<l>Unde etiam templo Triviae lucisque sacratis</l>
<l>cornipedes arcentur equi, quod litore currum</l>
<l n="780">et iuvenem monstris pavidi effudere marinis.</l>
<l>Filius ardentis haud setius aequore campi</l>
<l>exercebat equos curruque in bella ruebat.</l>
<milestone ed="p" n="783" unit="card"/>
<l>Ipse inter primos praestanti corpore Turnus</l>
<l>vertitur arma tenens et toto vertice supra est.</l>
<l n="785">Cui triplici crinita iuba galea alta Chimaeram</l>
<l>sustinet, Aetnaeos efflantem faucibus ignis:</l>
<l>tam magis illa fremens et tristibus effera flammis,</l>
<l>quam magis effuso crudescunt sanguine pugnae.</l>
<l>At levem clipeum sublatis cornibus Io</l>
<l n="790">auro insignibat, iam saetis obsita, iam bos</l>
<l>(argumentum ingens), et custos virginis Argus</l>
<l>caelataque amnem fundens pater Inachus urna.</l>
<l>Insequitur nimbus peditum clipeataque totis</l>
<l>agmina densentur campis, Argivaque pubes</l>
<l n="795">Auruncaeque manus, Rutuli veteresque Sicani</l>
<l>et Sacranae acies et picti scuta Labici;</l>
<l>qui saltus, Tiberine, tuos sacrumque Numici</l>
<l>litus arant Rutulosque exercent vomere colles</l>
<l>Circaeumque iugum, quis Iuppiter Anxurus arvis</l>
<l n="800">praesidet et viridi gaudens Feronia luco;</l>
<l>qua Saturae iacet atra palus gelidusque per imas</l>
<l>quaerit iter vallis atque in mare conditur Ufens.</l>
<milestone ed="p" n="803" unit="card"/>
<l>Hos super advenit Volsca de gente Camilla</l>
<l>agmen agens equitum et florentis aere catervas,</l>
<l n="805">bellatrix, non illa colo calathisve Minervae</l>
<l>femineas adsueta manus, sed proelia virgo</l>
<l>dura pati cursuque pedum praevertere ventos.</l>
<l>Illa vel intactae segetis per summa volaret</l>
<l>gramina nec teneras cursu laesisset aristas,</l>
<l n="810">vel mare per medium fluctu suspensa tumenti</l>
<l>ferret iter celeris nec tingueret aequore plantas.</l>
<l>Illam omnis tectis agrisque effusa iuventus</l>
<l>turbaque miratur matrum et prospectat euntem,</l>
<l>attonitis inhians animis, ut regius ostro</l>
<l n="815">velet honos levis umeros, ut fibula crinem</l>
<l>auro internectat, Lyciam ut gerat ipsa pharetram</l>
<l>et pastoralem praefixa cuspide myrtum.</l></div1>
<div1 type="Book" n="8">
<milestone ed="p" n="1" unit="card"/>
<l>Ut belli signum Laurenti Turnus ab arce</l>
<l>extulit et rauco strepuerunt cornua cantu,</l>
<l>utque acris concussit equos utque impulit arma,</l>
<l>extemplo turbati animi, simul omne tumultu</l>
<l n="5">coniurat trepido Latium saevitque iuventus</l>
<l>effera. Ductores primi Messapus et Ufens</l>
<l>contemptorque deum Mezentius undique cogunt</l>
<l>auxilia et latos vastant cultoribus agros.</l>
<l>mittitur et magni Venulus Diomedis ad urbem,</l>
<l n="10">qui petat auxilium et Latio consistere Teucros,</l>
<l>advectum Aenean classi victosque penatis</l>
<l>inferre et fatis regem se dicere posci</l>
<l>edoceat multasque viro se adiungere gentis</l>
<l>Dardanio et late Latio increbrescere nomen.</l>
<l n="15">Quid struat his coeptis, quem, si Fortuna sequatur,</l>
<l>eventum pugnae cupiat, manifestius ipsi</l>
<l>quam Turno regi aut regi apparere Latino.</l>
<milestone ed="p" n="18" unit="card"/>
<l>Talia per Latium. Quae Laomedontius heros</l>
<l>cuncta videns magno curarum fluctuat aestu,</l>
<l n="20">atque animum nunc huc celerem, nunc dividit illuc.</l>
<l>In partisque rapit varias perque omnia versat:</l>
<l>sicut aquae tremulum labris ubi lumen aenis</l>
<l>sole repercussum aut radiantis imagine lunae</l>
<l>omnia pervolitat late loca iamque sub auras</l>
<l n="25">erigitur summique ferit lacuaria tecti.</l>
<l>Nox erat, et terras animalia fessa per omnis</l>
<l>alituum pecudumque genus sopor altus habebat:</l>
<l>cum pater in ripa gelidique sub aetheris axe</l>
<l>Aeneas, tristi turbatus pectora bello,</l>
<l n="30">procubuit seramque dedit per membra quietem.</l>
<l>Huic deus ipse loci fluvio Tiberinus amoeno</l>
<l>populeas inter senior se attollere frondes</l>
<l>visus; eum tenuis glauco velabat amictu</l>
<l>carbasus, et crinis umbrosa tegebat harundo,</l>
<l n="35">tum sic adfari et curas his demere dictis:</l>
<milestone ed="p" n="36" unit="card"/>
<l>&ldquo;O sate gente deum, Troianam ex hostibus urbem</l>
<l>qui revehis nobis aeternaque Pergama servas,</l>
<l>exspectate solo Laurenti arvisque Latinis,</l>
<l>hic tibi certa domus, certi, ne absiste, penates;</l>
<l n="40">neu belli terrere minis: tumor omnis et irae</l>
<l>concessere deum.</l>
<l>[Iamque tibi, ne vana putes haec fingere somnum,</l>
<l>litoreis ingens inventa sub ilicibus sus,</l>
<l>triginta capitum fetus enixa, iacebit,</l>
<l n="45">alba, solo recubans, albi circum ubera nati.</l>
<l>Hic locus urbis erit, requies ea certa laborum</l>
<l>ex quo ter denis urbem redeuntibus annis</l>
<l>Ascanius clari condet cognominis Albam.</l>
<l>Haud incerta cano.] Nunc qua ratione quod instat</l>
<l n="50">expedias victor, paucis (adverte) docebo.</l>
<l>Arcades his oris, genus a Pallante profectum,</l>
<l>qui regem Euandrum comites, qui signa secuti,</l>
<l>delegere locum et posuere in montibus urbem</l>
<l>Pallantis proavi de nomine Pallanteum.</l>
<l n="55">Hi bellum adsidue ducunt cum gente Latina;</l>
<l>hos castris adhibe socios et foedera iunge.</l>
<l>Ipse ego te ripis et recto flumine ducam,</l>
<l>adversum remis superes subvectus ut amnem.</l>
<l>Surge age, nate dea, primisque cadentibus astris</l>
<l n="60">Iunoni fer rite preces iramque minasque</l>
<l>supplicibus supera votis. Mihi victor honorem</l>
<l>persolves. Ego sum pleno quem flumine cernis</l>
<l>stringentem ripas et pinguia culta secantem,</l>
<l>caeruleus Thybris, caelo gratissimus amnis.</l>
<l n="65">Hic mihi magna domus, celsis caput urbibus, exit.&rdquo;</l>
<milestone ed="p" n="66" unit="card"/>
<l>Dixit, deinde lacu fluvius se condidit alto,</l>
<l>ima petens; nox Aenean somnusque reliquit.</l>
<l>Surgit et aetherii spectans orientia solis</l>
<l>lumina rite cavis undam de flumine palmis</l>
<l n="70">sustinet ac talis effundit ad aethera voces:</l>
<l>&ldquo;Nymphae, Laurentes nymphae, genus amnibus unde est,</l>
<l>tuque, o Thybri tuo genitor cum flumine sancto,</l>
<l>accipite Aenean et tandem arcete periclis.</l>
<l>Quo te cumque lacus miserantem incommoda nostra</l>
<l n="75">fonte tenet, quocumque solo pulcherrimus exis,</l>
<l>semper honore meo, semper celebrabere donis</l>
<l>corniger hesperidum fluvius regnator aquarum.</l>
<l>Adsis o tantum et propius tua numina firmes.&rdquo;</l>
<l>sic memorat geminasque legit de classe biremis</l>
<l n="80">remigioque aptat, socios simul instruit armis.</l>
<milestone ed="p" n="81" unit="card"/>
<l>Ecce autem subitum atque oculis mirabile monstrum;</l>
<l>candida per silvam cum fetu concolor albo</l>
<l>procubuit viridique in litore conspicitur sus.</l>
<l>Quam pius Aeneas tibi enim, tibi, maxuma Iuno,</l>
<l n="85">mactat sacra ferens et cum grege sistit ad aram.</l>
<l>Thybris ea fluvium, quam longa est, nocte tumentem</l>
<l>leniit, et tacita refluens ita substitit unda,</l>
<l>mitis ut in morem stagni placidaeque paludis</l>
<l>sterneret aequor aquis, remo ut luctamen abesset.</l>
<l n="90">Ergo iter inceptum celerant rumore secundo;</l>
<l>labitur uncta vadis abies; mirantur et undae,</l>
<l>miratur nemus insuetum fulgentia longe</l>
<l>scuta virum fluvio pictasque innare carinas.</l>
<l>Olli remigio noctemque diemque fatigant</l>
<l n="95">et longos superant flexus variisque teguntur</l>
<l>arboribus viridisque secant placido aequore silvas.</l>
<l>Sol medium caeli conscenderat igneus orbem,</l>
<l>cum muros arcemque procul ac rara domorum</l>
<l>tecta vident, quae nunc Romana potentia caelo</l>
<l n="100">aequavit, tum res inopes Euandrus habebat:</l>
<l>ocius advertunt proras urbique propinquant.</l>
<milestone ed="p" n="102" unit="card"/>
<l>Forte die sollemnem illo rex Arcas honorem</l>
<l>Amphitryoniadae magno divisque ferebat</l>
<l>ante urbem in luco. Pallas huic filius una,</l>
<l n="105">una omnes iuvenum primi pauperque senatus</l>
<l>tura dabant, tepidusque cruor fumabat ad aras.</l>
<l>Ut celsas videre rates atque inter opacum</l>
<l>adlabi nemus et tacitis incumbere remis,</l>
<l>terrentur visu subito cunctique relictis</l>
<l n="110">consurgunt mensis. Audax quos rumpere Pallas</l>
<l>sacra vetat raptoque volat telo obvius ipse</l>
<l>et procul e tumulo: &ldquo;Iuvenes, quae causa subegit</l>
<l>ignotas temptare vias, quo tenditis?&rdquo; inquit.</l>
<l>&ldquo;Qui genus? Unde domo? Pacemne huc fertis an arma?&rdquo;</l>
<l n="115">Tum pater Aeneas puppi sic fatur ab alta</l>
<l>paciferaeque manu ramum praetendit olivae:</l>
<l>&ldquo;Troiugenas ac tela vides inimica Latinis,</l>
<l>quos illi bello profugos egere superbo.</l>
<l>Euandrum petimus. Ferte haec et dicite lectos</l>
<l n="120">Dardaniae venisse duces socia arma rogantis.&rdquo;</l>
<l>Obstipuit tanto percussus nomine Pallas:</l>
<l>&ldquo;Egredere o quicumque es&rdquo; ait &ldquo;coramque parentem</l>
<l>adloquere ac nostris succede penatibus hospes.&rdquo;</l>
<l>excepitque manu dextramque amplexus inhaesit.</l>
<l n="125">Progressi subeunt luco fluviumque relinquunt.</l>
<milestone ed="p" n="126" unit="card"/>
<l>Tum regem Aeneas dictis adfatur amicis:</l>
<l>&ldquo;Optume Graiugenum, cui me Fortuna precari</l>
<l>et vitta comptos voluit praetendere ramos,</l>
<l>non equidem extimui, Danaum quod ductor et Arcas</l>
<l n="130">quodque a stirpe fores geminis coniunctus Atridis;</l>
<l>sed mea me virtus et sancta oracula divom</l>
<l>cognatique patres, tua terris didita fama,</l>
<l>coniunxere tibi et fatis egere volentem.</l>
<l>Dardanus, Iliacae primus pater urbis et auctor,</l>
<l n="135">Electra, ut Grai perhibent. Atlantide cretus,</l>
<l>advehitur Teucros; Electram maxumus Atlas</l>
<l>edidit, aetherios umero qui sustinet orbes</l>
<l>vobis Mercurius pater est, quem candida Maia</l>
<l>Cyllenae gelido conceptum vertice fudit;</l>
<l n="140">at Maiam, auditis si quicquam credimus, Atlas,</l>
<l>idem Atlas generat, caeli qui sidera tollit.</l>
<l>Sic genus amborum scindit se sanguine ab uno.</l>
<l>His fretus non legatos neque prima per artem</l>
<l>temptamenta tui pepigi: me, me ipse meumque</l>
<l n="145">obieci caput et supplex ad limina veni.</l>
<l>Gens eadem, quae te, crudeli Daunia bello</l>
<l>insequitur; nos si pellant, nihil afore credunt,</l>
<l>quin omnem Hesperiam penitus sua sub iuga mittant</l>
<l>et mare quod supra teneant quodque adluit infra.</l>
<l n="150">Accipe daque fidem: sunt nobis fortia bello</l>
<l>pectora, sunt animi et rebus spectata iuventus.&rdquo;</l>
<milestone ed="p" n="152" unit="card"/>
<l>Dixerat Aeneas. Ille os oculosque loquentis</l>
<l>iamdudum et totum lustrabat lumine corpus.</l>
<l>Tum sic pauca refert: &ldquo;Ut te, fortissime Teucrum,</l>
<l n="155">accipio agnoscoque libens! Ut verba parentis</l>
<l>et vocem Anchisae magni voltumque recordor!</l>
<l>Nam memini Hesionae visentem regna sororis</l>
<l>Laomedontiaden Priamum, Salamina petentem,</l>
<l>protinus Arcadiae gelidos invisere finis.</l>
<l n="160">Tum mihi prima genas vestibat flore iuventas,</l>
<l>mirabarque duces Teucros, mirabar et ipsum</l>
<l>Laomedontiaden, sed cunctis altior ibat</l>
<l>Anchises: mihi mens iuvenali ardebat amore</l>
<l>compellare virum et dextrae coniungere dextram.</l>
<l n="165">Accessi et cupidus Phenei sub moenia duxi.</l>
<l>Ille mihi insignem pharetram Lyciasque sagittas</l>
<l>discedens chlamydemque auro dedit intertextam</l>
<l>frenaque bina meus quae nunc habet aurea Pallas.</l>
<l>Ergo et quam petitis iuncta est mihi foedere dextra,</l>
<l n="170">et lux cum primum terris se crastina reddet,</l>
<l>auxilio laetos dimittam opibusque iuvabo.</l>
<l>Interea sacra haec, quando huc venistis amici,</l>
<l>annua, quae differre nefas, celebrate faventes</l>
<l>nobiscum et iam nunc sociorum adsuescite mensis.&rdquo;</l>
<milestone ed="p" n="175" unit="card"/>
<l n="175">Haec ubi dicta, dapes iubet et sublata reponi</l>
<l>pocula gramineoque viros locat ipse sedili</l>
<l>praecipuumque toro et villosi pelle leonis</l>
<l>accipit Aenean solioque invitat acerno.</l>
<l>Tum lecti iuvenes certatim araeque sacerdos</l>
<l n="180">viscera tosta ferunt taurorum onerantque canistris</l>
<l>dona laboratae Cereris Bacchumque ministrant.</l>
<l>Vescitur Aeneas simul et Troiana iuventus</l>
<l>perpetui tergo bovis et lustralibus extis.</l>
<milestone ed="p" n="184" unit="card"/>
<l>Postquam exempta fames et amor compressus edendi,</l>
<l n="185">rex Euandrus ait: &ldquo;Non haec sollemnia nobis,</l>
<l>has ex more dapes, hanc tanti numinis aram</l>
<l>vana superstitio veterumque ignara deorum</l>
<l>inposuit: saevis, hospes Troiane, periclis</l>
<l>servati facimus meritosque novamus honores.</l>
<l n="190">Iam primum saxis suspensam hanc aspice rupem,</l>
<l>disiectae procul ut moles desertaque montis</l>
<l>stat domus et scopuli ingentem traxere ruinam.</l>
<l>Hic spelunca fuit, vasto summota recessu,</l>
<l>semihominis Caci facies quam dira tenebat</l>
<l n="195">solis inaccessam radiis; semperque recenti</l>
<l>caede tepebat humus, foribusque adfixa superbis</l>
<l>ora virum tristi pendebant pallida tabo.</l>
<l>Huic monstro Volcanus erat pater: illius atros</l>
<l>ore vomens ignis magna se mole ferebat.</l>
<l n="200">Attulit et nobis aliquando optantibus aetas</l>
<l>auxilium adventumque dei. Nam maximus ultor,</l>
<l>tergemini nece Geryonae spoliisque superbus</l>
<l>Alcides aderat taurosque hac victor agebat</l>
<l>ingentis, vallemque boves amnemque tenebant.</l>
<l n="205">At furiis Caci mens effera, nequid inausum</l>
<l>aut intractatum scelerisve dolive fuisset,</l>
<l>quattuor a stabulis praestanti corpore tauros</l>
<l>avertit, totidem forma superante iuvencas;</l>
<l>atque hos, nequa forent pedibus vestigia rectis,</l>
<l n="210">cauda in speluncam tractos versisque viarum</l>
<l>indiciis raptos saxo occultabat opaco:</l>
<l>quaerenti nulla ad speluncam signa ferebant.</l>
<l>Interea, cum iam stabulis saturata moveret</l>
<l>Amphytrioniades armenta abitumque pararet,</l>
<l n="215">discessu mugire boves atque omne querelis</l>
<l>impleri nemus et colles clamore relinqui.</l>
<l>reddidit una boum vocem vastoque sub antro</l>
<l>mugiit et Caci spem custodita fefellit.</l>
<milestone ed="p" n="219" unit="card"/>
<l>Hic vero Alcidae furiis exarserat atro</l>
<l n="220">felle dolor: rapit arma manu nodisque gravatum</l>
<l>robur et aerii cursu petit ardua montis.</l>
<l>Tum primum nostri Cacum videre timentem</l>
<l>turbatumque oculis: fugit ilicet ocior Euro</l>
<l>speluncamque petit, pedibus timor addidit alas.</l>
<l n="225">Ut sese inclusit ruptisque immane catenis</l>
<l>deiecit saxum, ferro quod et arte paterna</l>
<l>pendebat, fultosque emuniit obice postis,</l>
<l>ecce furens animis aderat Tirynthius omnemque</l>
<l>accessum lustrans huc ora ferebat et illuc,</l>
<l n="230">dentibus infrendens. Ter totum fervidus ira</l>
<l>lustrat Aventini montem, ter saxea temptat</l>
<l>limina nequiquam, ter fessus valle resedit.</l>
<l>Stabat acuta silex, praecisis undique saxis</l>
<l>speluncae dorso insurgens, altissima visu,</l>
<l n="235">dirarum nidis domus opportuna volucrum.</l>
<l>Hanc, ut prona iugo laevum incumbebat in amnem,</l>
<l>dexter in adversum nitens concussit et imis</l>
<l>avolsam solvit radicibus; inde repente</l>
<l>inpulit, inpulsu quo maximus intonat aether</l>
<l n="240">dissultant ripae refluitque exterritus amnis.</l>
<l>At specus et Caci detecta apparuit ingens</l>
<l>regia, et umbrosae penitus patuere cavernae:</l>
<l>non secus ac siqua penitus vi terra dehiscens</l>
<l>infernas reseret sedes et regna recludat</l>
<l n="245">pallida, dis invisa, superque immane barathrum</l>
<l>cernatur, trepident inmisso lumine manes.</l>
<l>Ergo insperata deprensum luce repente</l>
<l>inclusumque cavo saxo atque insueta rudentem</l>
<l>desuper Alcides telis premit omniaque arma</l>
<l n="250">advocat et ramis vastisque molaribus instat.</l>
<l>Ille autem, neque enim fuga iam super ulla pericli,</l>
<l>faucibus ingentem fumum (mirabile dictu)</l>
<l>evomit involvitque domum caligine caeca,</l>
<l>prospectum eripiens oculis, glomeratque sub antro</l>
<l n="255">fumiferam noctem commixtis igne tenebris.</l>
<l>Non tulit Alcides animis seque ipse per ignem</l>
<l>praecipiti iecit saltu, qua plurimus undam</l>
<l>fumus agit nebulaque ingens specus aestuat atra.</l>
<l>Hic Cacum in tenebris incendia vana vomentem</l>
<l n="260">corripit in nodum complexus et angit inhaerens</l>
<l>elisos oculos et siccum sanguine guttur.</l>
<milestone ed="p" n="262" unit="card"/>
<l>Panditur extemplo foribus domus atra revolsis,</l>
<l>abstractaeque boves abiurataeque rapinae</l>
<l>caelo ostenduntur, pedibusque informe cadaver</l>
<l n="265">protrahitur. Nequeunt expleri corda tuendo</l>
<l>terribilis oculos, voltum villosaque saetis</l>
<l>pectora semiferi atque extinctos faucibus ignis.</l>
<l>Ex illo celebratus honos, laetique minores</l>
<l>servavere diem, primusque Potitius auctor</l>
<l n="270">et domus Herculei custos Pinaria sacri.</l>
<l>Hanc aram luco statuit, quae maxuma semper</l>
<l>dicetur nobis et erit quae maxuma semper.</l>
<l>Quare agite, o iuvenes, tantarum in munere laudum</l>
<l>cingite fronde comas et pocula porgite dextris</l>
<l n="275">communemque vocate deum et date vina volentes.&rdquo;</l>
<l>Dixerat, Herculea bicolor cum populus umbra</l>
<l>velavitque comas foliisque innexa pependit</l>
<l>et sacer implevit dextram scyphus. Ocius omnes</l>
<l>in mensam laeti libant divosque precantur.</l>
<milestone ed="p" n="280" unit="card"/>
<l n="280">Devexo interea propior fit Vesper Olympo,</l>
<l>iamque sacerdotes primusque Potitius ibant,</l>
<l>pellibus in morem cincti, flammasque ferebant.</l>
<l>Instaurant epulas et mensae grata secundae</l>
<l>dona ferunt cumulantque oneratis lancibus aras.</l>
<l n="285">tum Salii ad cantus incensa altaria circum</l>
<l>populeis adsunt evincti tempora ramis,</l>
<l>hic iuvenum chorus, ille senum; qui carmine laudes</l>
<l>Herculeas et facta ferunt: ut prima novercae</l>
<l>monstra manu geminosque premens eliserit angues,</l>
<l n="290">ut bello egregias idem disiecerit urbes,</l>
<l>Troiamque Oechaliamque, ut duros mille labores</l>
<l>rege sub Eurystheo fatis Iunonis iniquae</l>
<l>pertulerit. &ldquo;Tu nubigenas, invicte, bimembris</l>
<l>Hylaeeumque Pholumque, manu, tu Cresia mactas</l>
<l n="295">prodigia et vastum Nemeae sub rupe leonem.</l>
<l>Te Stygii tremuere lacus, te ianitor Orci</l>
<l>ossa super recubans antro semesa cruento;</l>
<l>nec te ullae facies, non terruit ipse Typhoeus,</l>
<l>arduus arma tenens; non te rationis egentem</l>
<l n="300">Lernaeus turba capitum circumstetit anguis.</l>
<l>Salve, vera Iovis proles, decus addite divis,</l>
<l>et nos et tua dexter adi pede sacra secundo.&rdquo;</l>
<l>Talia carminibus celebrant; super omnia Caci</l>
<l>speluncam adiciunt spirantemque ignibus ipsum.</l>
<l n="305">Consonat omne nemus strepitu collesque resultant.</l>
<milestone ed="p" n="306" unit="card"/>
<l>Exim se cuncti divinis rebus ad urbem</l>
<l>perfectis referunt. Ibat rex obsitus aevo</l>
<l>et comitem Aenean iuxta natumque tenebat</l>
<l>ingrediens varioque viam sermone levabat.</l>
<l n="310">miratur facilisque oculos fert omnia circum</l>
<l>Aeneas capiturque locis et singula laetus</l>
<l>exquiritque auditque virum monimenta priorum.</l>
<l>Tum rex Euandrus, Romanae conditor arcis:</l>
<l>&ldquo;Haec nemora indigenae fauni nymphaeque tenebant</l>
<l n="315">gensque virum truncis et duro robore nata,</l>
<l>quis neque mos neque cultus erat, nec iungere tauros</l>
<l>aut componere opes norant aut parcere parto,</l>
<l>sed rami atque asper victu venatus alebat.</l>
<l>Primus ab aetherio venit Saturnus Olympo,</l>
<l n="320">arma Iovis fugiens et regnis exsul ademptis.</l>
<l>Is genus indocile ac dispersum montibus altis</l>
<l>composuit legesque dedit Latiumque vocari</l>
<l>maluit, his quoniam latuisset tutis in oris.</l>
<l>Aurea quae perhibent illo sub rege fuere</l>
<l n="325">saecula. Sic placida populos in pace regebat,</l>
<l>deterior donec paulatim ac decolor aetas</l>
<l>et belli rabies et amor successit habendi.</l>
<l>Tum manus Ausonia et gentes venere Sicanae,</l>
<l>saepius et nomen posuit Saturnia tellus;</l>
<l n="330">tum reges asperque immani corpore Thybris,</l>
<l>a quo post Itali fluvium cognomine Thybrim</l>
<l>diximus, amisit verum vetus Albula nomen;</l>
<l>me pulsum patria pelagique extrema sequentem</l>
<l>Fortuna omnipotens et ineluctabile fatum</l>
<l n="335">his posuere locis matrisque egere tremenda</l>
<l>Carmentis nymphae monita et deus auctor Apollo.</l>
<milestone ed="p" n="337" unit="card"/>
<l>Vix ea dicta: dehinc progressus monstrat et aram</l>
<l>et Carmentalem Romani nomine portam</l>
<l>quam memorant, nymphae priscum Carmentis honorem,</l>
<l n="340">vatis fatidicae, cecinit quae prima futuros</l>
<l>Aeneadas magnos et nobile Pallanteum.</l>
<l>Hinc lucum ingentem quem Romulus acer Asylum</l>
<l>rettulit et gelida monstrat sub rupe Lupercal,</l>
<l>Parrhasio dictum Panos de more Lycaei.</l>
<l n="345">Nec non et sacri monstrat nemus Argileti</l>
<l>testaturque locum et letum docet hospitis Argi.</l>
<l>Hinc ad Tarpeiam sedem et Capitolia ducit,</l>
<l>aurea nunc, olim silvestribus horrida dumis.</l>
<l>Iam tum religio pavidos terrebat agrestis</l>
<l n="350">dira loci, iam tum silvam saxumque tremebant.</l>
<l>Hoc nemus, hunc,&rdquo; inquit, &ldquo;frondoso vertice collem</l>
<l>(quis deus incertum est) habitat deus: Arcades ipsum</l>
<l>credunt se vidisse Iovem, cum saepe nigrantem</l>
<l>aegida concuteret dextra nimbosque cieret.</l>
<l n="355">Haec duo praeterea disiectis oppida muris,</l>
<l>reliquias veterumque vides monimenta virorum.</l>
<l>Hanc Ianus pater, hanc Saturnus condidit arcem:</l>
<l>Ianiculum huic, illi fuerat Saturnia nomen.&rdquo;</l>
<l>Talibus inter se dictis ad tecta subibant</l>
<l n="360">pauperis Euandri passimque armenta videbant</l>
<l>Romanoque foro et lautis mugire Carinis.</l>
<l>Ut ventum ad sedes: &ldquo;Haec,&rdquo; inquit, &ldquo;limina victor</l>
<l>Alcides subiit, haec illum regia cepit.</l>
<l>Aude, hospes, contemnere opes et te quoque dignum</l>
<l n="365">finge deo rebusque veni non asper egenis.&rdquo;</l>
<l>dixit et angusti subter fastigia tecti</l>
<l>ingentem Aenean duxit stratisque locavit</l>
<l>effultum foliis et pelle Libystidis ursae.</l>
<l>Nox ruit et fuscis tellurem amplectitur alis.</l>
<milestone ed="p" n="370" unit="card"/>
<l n="370">At Venus haud animo nequiquam exterrita mater</l>
<l>Laurentumque minis et duro mota tumultu</l>
<l>Volcanum adloquitur thalamoque haec coniugis aureo</l>
<l>incipit et dictis divinum adspirat amorem:</l>
<l>&ldquo;Dum bello Argolici vastabant Pergama reges</l>
<l n="375">debita casurasque inimicis ignibus arces,</l>
<l>non ullum auxilium miseris, non arma rogavi</l>
<l>artis opisque tuae nec te, carissime coniunx,</l>
<l>incassumve tuos volui exercere labores,</l>
<l>quamvis et Priami deberem plurima natis</l>
<l n="380">et durum Aeneae flevissem saepe laborem.</l>
<l>Nunc Iovis imperiis Rutulorum constitit oris:</l>
<l>ergo eadem supplex venio et sanctum mihi numen</l>
<l>arma rogo genetrix nato. Te filia Nerei,</l>
<l>te potuit lacrimis Tithonia flectere coniunx.</l>
<l n="385">Aspice qui coeant populi, quae moenia clausis</l>
<l>ferrum acuant portis in me exscidiumque meorum.&rdquo;</l>
<l>Dixerat et niveis hinc atque hinc diva lacertis</l>
<l>cunctantem amplexu molli fovet. Ille repente</l>
<l>accepit solitam flammam, notusque medullas</l>
<l n="390">intravit calor et labefacta per ossa cucurrit:</l>
<l>non secus atque olim tonitru cum rupta corusco</l>
<l>ignea rima micans percurrit lumine nimbos.</l>
<l>Sensit laeta dolis et formae conscia coniunx.</l>
<l>Tum pater aeterno fatur devinctus amore:</l>
<l n="395">&ldquo;Quid causas petis ex alto? Fiducia cessit</l>
<l>quo tibi, diva, mei? Similis si cura fuisset,</l>
<l>tum quoque fas nobis Teucros armare fuisset:</l>
<l>nec pater omnipotens Troiam nec fata vetabant</l>
<l>stare decemque alios Priamum superesse per annos.</l>
<l n="400">Et nunc, si bellare paras atque haec tibi mens est,</l>
<l>quidquid in arte mea possum promittere curae,</l>
<l>quod fieri ferro liquidove potest electro,</l>
<l>quantum ignes animaeque valent, absiste precando</l>
<l>viribus indubitare tuis.&rdquo; Ea verba locutus</l>
<l n="405">optatos dedit amplexus placidumque petivit</l>
<l>coniugis infusus gremio per membra soporem.</l>
<milestone ed="p" n="407" unit="card"/>
<l>Inde ubi prima quies medio iam noctis abactae</l>
<l>curriculo expulerat somnum, cum femina primum,</l>
<l>cui tolerare colo vitam tenuique Minerva</l>
<l n="410">impositum, cinerem et sopitos suscitat ignes,</l>
<l>noctem addens operi, famulasque ad lumina longo</l>
<l>exercet penso, castum ut servare cubile</l>
<l>coniugis et possit parvos educere natos:</l>
<l>haud secus Ignipotens nec tempore segnior illo</l>
<l n="415">mollibus e stratis opera ad fabrilia surgit.</l>
<l>Insula Sicanium iuxta latus Aeoliamque</l>
<l>erigitur Liparen, fumantibus ardua saxis,</l>
<l>quam subter specus et Cyclopum exesa caminis</l>
<l>antra Aetnaea tonant validique incudibus ictus</l>
<l n="420">auditi referunt gemitus striduntque cavernis</l>
<l>stricturae Chalybum et fornacibus ignis anhelat,</l>
<l>Volcani domus et Volcania nomine tellus.</l>
<l>Hoc tunc ignipotens caelo descendit ab alto.</l>
<milestone ed="p" n="424" unit="card"/>
<l>Ferrum exercebant vasto Cyclopes in antro,</l>
<l n="425">Brontesque Steropesque et nudus membra Pyragmon.</l>
<l>His informatum manibus iam parte polita</l>
<l>fulmen erat, toto genitor quae plurima caelo</l>
<l>deicit in terras, pars inperfecta manebat.</l>
<l>Tris imbris torti radios, tris nubis aquosae</l>
<l n="430">addiderant, rutili tris ignis et alitis austri:</l>
<l>fulgores nunc horrificos sonitumque metumque</l>
<l>miscebant operi flammisque sequacibus iras.</l>
<l>Parte alia Marti currumque rotasque volucris</l>
<l>instabant, quibus ille viros, quibus excitat urbes;</l>
<l n="435">aegidaque horriferam, turbatae Palladis arma,</l>
<l>certatim squamis serpentum auroque polibant</l>
<l>conexosque anguis ipsamque in pectore divae</l>
<l>Gorgona, desecto vertentem lumina collo.</l>
<l>&ldquo;Tollite cuncta,&rdquo; inquit, &ldquo;coeptosque auferte labores,</l>
<l n="440">Aetnaei Cyclopes, et huc advertite mentem:</l>
<l>arma acri facienda viro. Nunc viribus usus,</l>
<l>nunc manibus rapidis, omni nunc arte magistra.</l>
<l>Praecipitate moras.&rdquo; Nec plura effatus; at illi</l>
<l>ocius incubuere omnes pariterque laborem</l>
<l n="445">sortiti. Fluit aes rivis aurique metallum,</l>
<l>volnificusque chalybs vasta fornace liquescit.</l>
<l>Ingentum clipeum informant, unum omnia contra</l>
<l>tela Latinorum, septenosque orbibus orbes</l>
<l>impediunt. Alii ventosis follibus auras</l>
<l n="450">accipiunt redduntque, alii stridentia tingunt</l>
<l>aera lacu. Gemit impositis incudibus antrum.</l>
<l>Illi inter sese multa vi bracchia tollunt</l>
<l>in numerum versantque tenaci forcipe massam.</l>
<milestone ed="p" n="454" unit="card"/>
<l>Haec pater Aeoliis properat dum Lemnius oris,</l>
<l n="455">Euandrum ex humili tecto lux suscitat alma</l>
<l>et matutini volucrum sub culmine cantus.</l>
<l>Consurgit senior tunicaque inducitur artus</l>
<l>et Tyrrhena pedum circumdat vincula plantis;</l>
<l>tum lateri atque umeris Tegeaeum subligat ensem,</l>
<l n="460">demissa ab laeva pantherae terga retorquens.</l>
<l>Nec non et gemini custodes limine ab alto</l>
<l>praecedunt gressumque canes comitantur erilem.</l>
<l>Hospitis Aeneae sedem et secreta petebat</l>
<l>sermonum memor et promissi muneris heros.</l>
<l n="465">Nec minus Aeneas se matutinus agebat.</l>
<l>Filius huic Pallas, illi comes ibat Achates.</l>
<l>Congressi iungunt dextras mediisque residunt</l>
<l>aedibus et licito tandem sermone fruuntur.</l>
<l>Rex prior haec:</l>
<milestone ed="p" n="470" unit="card"/>
<l n="470">&ldquo;Maxume Teucrorum ductor, quo sospite numquam</l>
<l>res equidem Troiae victas aut regna fatebor,</l>
<l>nobis ad belli auxilium pro nomine tanto</l>
<l>exiguae vires: hinc Tusco claudimur amni,</l>
<l>hinc Rutulus premit et murum circumsonat armis.</l>
<l n="475">Sed tibi ego ingentis populos opulentaque regnis</l>
<l>iungere castra paro, quam fors inopina salutem</l>
<l>ostentat: fatis huc te poscentibus adfers.</l>
<l>Haud procul hinc saxo incolitur fundata vetusto</l>
<l>urbis Agyllinae sedes, ubi Lydia quondam</l>
<l n="480">gens, bello praeclara, iugis insedit Etruscis.</l>
<l>Hanc multos florentem annos rex deinde superbo</l>
<l>imperio et saevis tenuit Mezentius armis.</l>
<l>Quid memorem infandas caedes, quid facta tyranni</l>
<l>effera? Di capiti ipsius generique reservent!</l>
<l n="485">Mortua quin etiam iungebat corpora vivis</l>
<l>componens manibusque manus atque oribus ora,</l>
<l>tormenti genus, et sanie taboque fluentis</l>
<l>complexu in misero longa sic morte necabat.</l>
<l>at fessi tandem cives infanda furentem</l>
<l n="490">armati circumsistunt ipsumque domumque,</l>
<l>obtruncant socios, ignem ad fastigia iactant.</l>
<l>Ille inter caedem Rutulorum elapsus in agros</l>
<l>confugere et Turni defendier hospitis armis.</l>
<l>Ergo omnis furiis surrexit Etruria iustis:</l>
<l n="495">regem ad supplicium praesenti Marte reposcunt.</l>
<l>his ego te, Aenea, ductorem milibus addam.</l>
<l>Toto namque fremunt condensae litore puppes</l>
<l>Signaque ferre iubent; retinet longaevus haruspex</l>
<l>fata canens, &ldquo;O Maeoniae delecta iuventus,</l>
<l n="500">flos veterum virtusque virum, quos iustus in hostem</l>
<l>fert dolor et merita accendit Mezentius ira,</l>
<l>nulli fas Italo tantam subiungere gentem:</l>
<l>externos optate duces&rdquo;; tum Etrusca resedit</l>
<l>hoc acies campo, monitis exterrita divom.</l>
<l n="505">Ipse oratores ad me regnique coronam</l>
<l>cum sceptro misit mandatque insignia Tarchon,</l>
<l>succedam castris Tyrrhenaque regna capessam.</l>
<l>Sed mihi tarda gelu saeclisque effeta senectus</l>
<l>invidet imperium seraeque ad fortia vires.</l>
<l n="510">natum exhortarer, ni mixtus matre Sabella</l>
<l>hinc partem patriae traheret. Tu, cuius et annis</l>
<l>et generi fatum indulgent, quem numina poscunt,</l>
<l>ingredere, o Teucrum atque Italum fortissime ductor.</l>
<l>hunc tibi praeterea, spes et solacia nostri,</l>
<l n="515">Pallanta adiungam; sub te tolerare magistro</l>
<l>militiam et grave Martis opus, tua cernere facta</l>
<l>adsuescat primis et te miretur ab annis.</l>
<l>Arcadas huic equites bis centum, robora pubis</l>
<l>lecta dabo totidemque suo tibi nomine Pallas.&rdquo;</l>
<milestone ed="p" n="520" unit="card"/>
<l n="520">Vix ea fatus erat, defixique ora tenebant</l>
<l>Aeneas Anchisiades et fidus Achates</l>
<l>multaque dura suo tristi cum corde putabant,</l>
<l>ni signum caelo Cytherea dedisset aperto.</l>
<l>Namque inproviso vibratus ab aethere fulgor</l>
<l n="525">cum sonitu venit, et ruere omnia visa repente</l>
<l>Tyrrhenusque tubae mugire per aethera clangor.</l>
<l>Suspiciunt, iterum atque iterum fragor increpat ingens:</l>
<l>arma inter nubem caeli regione serena</l>
<l>per sudum rutilare vident et pulsa tonare.</l>
<l n="530">Obstipuere animis alii, sed Troius heros</l>
<l>agnovit sonitum et divae promissa parentis.</l>
<l>Tum memorat: &ldquo;Ne vero, hospes, ne quaere profecto,</l>
<l>quem casum portenta ferant: ego poscor Olympo.</l>
<l>Hoc signum cecinit missuram diva creatrix,</l>
<l n="535">si bellum ingrueret, Volcaniaque arma per auras</l>
<l>laturam auxilio.</l>
<l>Heu quantae miseris caedes Laurentibus instant;</l>
<l>quas poenas mihi, Turne, dabis; quam multa sub undas</l>
<l>scuta virum galeasque et fortia corpora volves,</l>
<l n="540">Thybri pater! Poscant acies et foedera rumpant.&rdquo;</l>
<milestone ed="p" n="541" unit="card"/>
<l>Haec ubi dicta dedit, solio se tollit ab alto</l>
<l>et primum Herculeis sopitas ignibus aras</l>
<l>excitat hesternumque larem parvosque penatis</l>
<l>laetus adit: mactant lectas de more bidentis</l>
<l n="545">Euandrus pariter, pariter Troiana iuventus.</l>
<l>Post hinc ad navis graditur sociosque revisit.</l>
<l>Quorum de numero qui sese in bella sequantur</l>
<l>praestantis virtute legit; pars cetera prona</l>
<l>fertur aqua segnisque secundo defluit amni,</l>
<l n="550">nuntia ventura Ascanio rerumque patrisque.</l>
<l>Dantur equi Teucris Tyrrhena petentibus arva;</l>
<l>ducunt exsortem Aeneae, quem fulva leonis</l>
<l>pellis obit totum, praefulgens unguibus aureis.</l>
<milestone ed="p" n="554" unit="card"/>
<l>Fama volat parvam subito volgata per urbem,</l>
<l n="555">ocius ire equites Tyrrheni ad litora regis.</l>
<l>vota metu duplicant matres, propiusque periclo</l>
<l>it timor, et maior Martis iam apparet imago.</l>
<l>tum pater Evandrus dextram complexus euntis</l>
<l>haeret. inexpletus lacrimans, ac talia fatur:</l>
<l n="560">&ldquo;O mihi praeteritos referat si Iuppiter annos,</l>
<l>(qualis eram, cum primam aciem Praeneste sub ipsa</l>
<l>stravi scutorumque incendi victor acervos</l>
<l>et regem hac Erulum dextra sub Tartara misi,</l>
<l>nascenti cui tris animas Feronia mater</l>
<l n="565">(horrendum dictu) dederat; terna arma movenda,</l>
<l>ter Leto sternendus erat; cui tunc tamen omnis</l>
<l>abstulit haec animas dextra et totidem exuit armis:</l>
<l>non ego nunc dulci amplexu divellerer usquam,</l>
<l>nate, tuo, neque finitimo Mezentius umquam</l>
<l n="570">huic capiti insultans tot ferro saeva dedisset</l>
<l>funera, tam multis viduasset civibus urbem.</l>
<l>At vos, o superi, et divom tu maxume rector</l>
<l>Iuppiter, Arcadii, quaeso, miserescite regis</l>
<l>et patrias audite preces. Si numina vestra</l>
<l n="575">incolumem Pallanta mihi, si fata reservant,</l>
<l>si visurus eum vivo et venturus in unum:</l>
<l>vitam oro, patior quemvis durare laborem.</l>
<l>Sin aliquem infandum casum, Fortuna, minaris:</l>
<l>nunc O nunc liceat crudelem abrumpere vitam,</l>
<l n="580">dum curae ambiguae, dum spes incerta futuri,</l>
<l>dum te, care puer, mea sera et sola voluptas,</l>
<l>complexu teneo, gravior neu nuntius auris</l>
<l>volneret.&rdquo; Haec genitor digressu dicta supremo</l>
<l>fundebat: famuli conlapsum in tecta ferebant.</l>
<milestone ed="p" n="585" unit="card"/>
<l n="585">Iamque adeo exierat portis equitatus apertis,</l>
<l>Aeneas inter primos et fidus Achates,</l>
<l>inde alii Troiae proceres, ipse agmine Pallas</l>
<l>in medio chlamyde et pictis conspectus in armis:</l>
<l>qualis ubi Oceani perfusus Lucifer unda,</l>
<l n="590">quem Venus ante alios astrorum diligit ignis,</l>
<l>extulit os sacrum caelo tenebrasque resolvit.</l>
<l>Stant pavidae in muris matres oculisque sequuntur</l>
<l>pulveream nubem et fulgentis aere catervas.</l>
<l>Olli per dumos, qua proxuma meta viarum,</l>
<l n="595">armati tendunt; it clamor, et agmine facto</l>
<l>quadrupedante putrem sonitu quatit ungula campum.</l>
<l>Est ingens gelidum lucus prope Caeritis amnem,</l>
<l>religione patrum late sacer; undique colles</l>
<l>inclusere cavi et nigra nemus abiete cingunt.</l>
<l n="600">Silvano fama est veteres sacrasse Pelasgos,</l>
<l>arvorum pecorisque deo, lucumque diemque,</l>
<l>qui primi finis aliquando habuere Latinos:</l>
<l>haud procul hinc Tarcho et Tyrrheni tuta tenebant</l>
<l>castra locis, celsoque omnis de colle videri</l>
<l n="605">iam poterat legio et latis tendebat in arvis.</l>
<l>Huc pater Aeneas et bello lecta iuventus</l>
<l>succedunt fessique et equos et corpora curant.</l>
<milestone ed="p" n="608" unit="card"/>
<l>At Venus aetherios inter dea candida nimbos</l>
<l>dona ferens aderat; natumque in valle reducta</l>
<l n="610">ut procul egelido secretum flumine vidit,</l>
<l>talibus adfata est dictis seque obtulit ultro:</l>
<l>&ldquo;En perfecta mei promissa coniugis arte</l>
<l>munera, ne mox aut Laurentis, nate, superbos</l>
<l>aut acrem dubites in proelia poscere Turnum:&rdquo;</l>
<l n="615">Dixit et amplexus nati Cytherea petivit,</l>
<l>arma sub adversa posuit radiantia quercu.</l>
<l>Ille, deae donis et tanto laetus honore,</l>
<l>expleri nequit atque oculos per singula volvit</l>
<l>miraturque interque manus et bracchia versat</l>
<l n="620">terribilem cristis galeam flammasque vomentem</l>
<l>fatiferumque ensem, loricam ex aere rigentem</l>
<l>sanguineam ingentem, qualis cum caerula nubes</l>
<l>solis inardescit radiis longeque refulget;</l>
<l>tum levis ocreas electro auroque recocto</l>
<l n="625">hastamque et clipei non enarrabile textum.</l>
<l>Illic res Italas Romanorumque triumphos</l>
<l>haud vatum ignarus venturique inscius aevi</l>
<l>fecerat ignipotens, illic genus omne futurae</l>
<l>stirpis ab Ascanio. pugnataque in ordine bella.</l>
<milestone ed="p" n="630" unit="card"/>
<l n="630">fecerat et viridi fetam Mavortis in antro</l>
<l>procubuisse lupam, geminos huic ubera circum</l>
<l>ludere pendentis pueros et lambere matrem</l>
<l>impavidos, illam tereti cervice reflexa</l>
<l>mulcere alternos et corpora fingere lingua.</l>
<l n="635">Nec procul hinc Romam et raptas sine more Sabinas</l>
<l>consessu caveae magnis circensibus actis</l>
<l>addiderat subitoque novum consurgere bellum</l>
<l>Romulidis Tatioque seni Curibusque severis.</l>
<l>Post idem inter se posito certamine reges</l>
<l n="640">armati Iovis ante aram paterasque tenentes</l>
<l>stabant et caesa iungebant foedera porca.</l>
<l>Haud procul inde citae Mettum in diversa quadrigae</l>
<l>distulerant, at tu dictis, Albane, maneres,</l>
<l>raptabatque viri mendacis viscera Tullus</l>
<l n="645">per silvam, et sparsi rorabant sanguine vepres.</l>
<l>Nec non Tarquinium eiectum Porsenna iubebat</l>
<l>accipere ingentique urbem obsidione premebat:</l>
<l>Aeneadae in ferrum pro libertate ruebant.</l>
<l>Illum indignanti similem similemque minanti</l>
<l n="650">aspiceres, pontem auderet quia vellere Cocles</l>
<l>et fluvium vinclis innaret Cloelia ruptis.</l>
<l>In summo custos Tarpeiae Manlius arcis</l>
<l>stabat pro templo et Capitolia celsa tenebat,</l>
<l>Romuleoque recens horrebat regia culmo.</l>
<l n="655">Atque hic auratis volitans argenteus anser</l>
<l>porticibus Gallos in limine adesse canebat.</l>
<l>Galli per dumos aderant arcemque tenebant,</l>
<l>defensi tenebris et dono noctis opacae:</l>
<l>aurea caesaries ollis atque aurea vestis,</l>
<l n="660">virgatis lucent sagulis, tum lactea colla</l>
<l>auro innectuntur, duo quisque Alpina coruscant</l>
<l>gaesa manu, scutis protecti corpora longis.</l>
<l>Hic exsultantis Salios nudosque Lupercos</l>
<l>lanigerosque apices et lapsa ancilia caelo</l>
<l n="665">extuderat, castae ducebant sacra per urbem</l>
<l>pilentis matres in mollibus. Hinc procul addit</l>
<l>Tartareas etiam sedes, alta ostia Ditis,</l>
<l>et scelerum poenas et te, Catilina, minaci</l>
<l>pendentem scopulo Furiarumque ora trementem,</l>
<l n="670">secretosque pios, his dantem iura Catonem.</l>
<milestone ed="p" n="671" unit="card"/>
<l>Haec inter tumidi late maris ibat imago</l>
<l>aurea, sed fluctu spumabant caerula cano;</l>
<l>et circum argento clari delphines in orbem</l>
<l>aequora verrebant caudis aestumque secabant.</l>
<l n="675">In medio classis aeratas, Actia bella,</l>
<l>cernere erat, totumque instructo Marte videres</l>
<l>fervere Leucaten auroque effulgere fluctus.</l>
<l>Hinc Augustus agens Italos in proelia Caesar</l>
<l>cum patribus populoque, penatibus et magnis dis,</l>
<l n="680">stans celsa in puppi; geminas cui tempora flammas</l>
<l>laeta vomunt patriumque aperitur vertice sidus.</l>
<l>Parte alia ventis et dis Agrippa secundis</l>
<l>arduus agmen agens; cui, belli insigne superbum,</l>
<l>tempora navali fulgent rostrata corona.</l>
<l n="685">Hinc ope barbarica variisque Antonius armis,</l>
<l>victor ab Aurorae populis et litore rubro,</l>
<l>Aegyptum viresque Orientis et ultima secum</l>
<l>Bactra vehit, sequiturque (nefas) Aegyptia coniunx.</l>
<l>Una omnes ruere, ac totum spumare reductis</l>
<l n="690">convolsum remis rostrisque tridentibus aequor.</l>
<l>alta petunt: pelago credas innare revolsas</l>
<l>Cycladas aut montis concurrere montibus altos,</l>
<l>tanta mole viri turritis puppibus instant.</l>
<l>stuppea flamma manu telisque volatile ferrum</l>
<l n="695">spargitur, arva nova Neptunia caede rubescunt.</l>
<l>Regina in mediis patrio vocat agmina sistro</l>
<l>necdum etiam geminos a tergo respicit anguis.</l>
<l>omnigenumque deum monstra et latrator Anubis</l>
<l>contra Neptunum et Venerem contraque Minervam</l>
<l n="700">tela tenent. Saevit medio in certamine Mavors</l>
<l>caelatus ferro tristesque ex aethere Dirae,</l>
<l>et scissa gaudens vadit Discordia palla,</l>
<l>quam cum sanguineo sequitur Bellona flagello.</l>
<l>Actius haec cernens arcum tendebat Apollo</l>
<l n="705">desuper: omnis eo terrore Aegyptus et Indi,</l>
<l>omnis Arabs, omnes vertebant terga Sabaei.</l>
<l>Ipsa videbatur ventis regina vocatis</l>
<l>vela dare et laxos iam iamque inmittere funis.</l>
<l>Illam inter caedes pallentem morte futura</l>
<l n="710">fecerat Ignipotens undis et Iapyge ferri,</l>
<l>contra autem magno maerentem corpore Nilum</l>
<l>pandentemque sinus et tota veste vocantem</l>
<l>caeruleum in gremium latebrosaque flumina victos.</l>
<l>At Caesar, triplici invectus Romana triumpho</l>
<l n="715">moenia, dis Italis votum inmortale sacrabat,</l>
<l>maxuma tercentum totam delubra per urbem.</l>
<l>Laetitia ludisque viae plausuque fremebant;</l>
<l>omnibus in templis matrum chorus, omnibus arae;</l>
<l>ante aras terram caesi stravere iuvenci.</l>
<l n="720">Ipse, sedens niveo candentis limine Phoebi,</l>
<l>dona recognoscit populorum aptatque superbis</l>
<l>postibus; incedunt victae longo ordine gentes,</l>
<l>quam variae linguis, habitu tam vestis et armis.</l>
<l>Hic Nomadum genus et discinctos Mulciber Afros,</l>
<l n="725">hic Lelegas Carasque sagittiferosque Gelonos</l>
<l>finxerat; Euphrates ibat iam mollior undis,</l>
<l>extremique hominum Morini, Rhenusque bicornis,</l>
<l>indomitique Dahae, et pontem indignatus Araxes.</l>
<milestone ed="p" n="729" unit="card"/>
<l>Talia per clipeum Volcani, dona parentis,</l>
<l n="730">miratur rerumque ignarus imagine gaudet,</l>
<l>attollens umero famamque et fata nepotum.</l></div1>
<div1 type="Book" n="9">
<milestone ed="p" n="1" unit="card"/>
<l>Atque ea diversa penitus dum parte geruntur,</l>
<l>Irim de caelo misit Saturnia Iuno</l>
<l>audacem ad Turnum. Luco tum forte parentis</l>
<l>Pilumni Turnus sacrata valle sedebat.</l>
<l n="5">Ad quem sic roseo Thaumantias ore locuta est:</l>
<l>&ldquo;Turne, quod optanti divom promittere nemo</l>
<l>auderet, volvenda dies en attulit ultro.</l>
<l>Aeneas urbe et sociis et classe relicta</l>
<l>sceptra Palatini sedemque petit Euandri.</l>
<l n="10">Nec satis: extremas Corythi penetravit ad urbes</l>
<l>Lydorumque manum collectos armat agrestis.</l>
<l>Quid dubitas? Nunc tempus equos, nunc poscere currus.</l>
<l>Rumpe moras omnis et turbata arripe castra.&rdquo;</l>
<l>Dixit et in caelum paribus se sustulit alis</l>
<l n="15">ingentemque fuga secuit sub nubibus arcum.</l>
<l>Adgnovit iuvenis duplicisque ad sidera palmas</l>
<l>sustulit ac tali fugientem est voce secutus:</l>
<l>&ldquo;Iri, decus caeli, quis te mihi nubibus actam</l>
<l>detulit in terras? Unde haec tam clara repente</l>
<l n="20">tempestas? Medium video discedere caelum</l>
<l>palantisque polo stellas. Sequor omina tanta,</l>
<l>quisquis in arma vocas.&rdquo; Et sic effatus ad undam</l>
<l>processit summoque hausit de gurgite lymphas,</l>
<l>multa deos orans, oneravitque aethera votis.</l>
<milestone ed="p" n="25" unit="card"/>
<l n="25">Iamque omnis campis exercitus ibat apertis,</l>
<l>dives equum, dives picta&iuml; vestis et auri;</l>
<l>Messapus primas acies, postrema coercent</l>
<l>Tyrrhidae iuvenes, medio dux agmine Turnus,</l>
<l>[vertitur arma tenens et toto vertice supra est.]</l>
<l n="30">Ceu septem surgens sedatis amnibus altus</l>
<l>per tacitum Ganges aut pingui flumine Nilus</l>
<l>cum refluit campis et iam se condidit alveo.</l>
<l>Hic subitam nigro glomerari pulvere nubem</l>
<l>prospiciunt Teucri ac tenebras insurgere campis.</l>
<l n="35">Primus ab adversa conclamat mole Caicus:</l>
<l>&ldquo;Quis globus, o cives, caligine volvitur atra?</l>
<l>Ferte citi ferrum, date tela, ascendite muros,</l>
<l>hostis adest, heia!&rdquo; Ingenti clamore per omnis</l>
<l>condunt se Teucri portas et moenia complent.</l>
<l n="40">Namque ita discedens praeceperat optumus armis</l>
<l>Aeneas: siqua interea fortuna fuisset,</l>
<l>neu struere auderent aciem neu credere campo;</l>
<l>castra modo et tutos servarent aggere muros.</l>
<l>Ergo etsi conferre manum pudor iraque monstrat,</l>
<l n="45">obiciunt portas tamen et praecepta facessunt</l>
<l>armatique cavis expectant turribus hostem.</l>
<milestone ed="p" n="47" unit="card"/>
<l>Turnus ut ante volans tardum praecesserat agmen</l>
<l>viginti lectis equitum comitatus, et urbi</l>
<l>improvisus adest; maculis quem Thracius albis</l>
<l n="50">portat equus cristaque tegit galea aurea rubra.</l>
<l>&ldquo;Ecquis erit, mecum, iuvenes, qui primus in hostem?</l>
<l>En,&rdquo; ait et iaculum attorquens emittit in auras,</l>
<l>principium pugnae, et campo sese arduus infert.</l>
<l>Clamore excipiunt socii fremituque sequuntur</l>
<l n="55">horrisono: Teucrum mirantur inertia corda,</l>
<l>non aequo dare se campo, non obvia ferre</l>
<l>arma viros, sed castra fovere. Huc turbidus atque huc</l>
<l>lustrat equo muros aditumque per avia quaerit.</l>
<l>Ac veluti pleno lupus insidiatus ovili</l>
<l n="60">cum fremit ad caulas, ventos perpessus et imbris,</l>
<l>nocte super media; tuti sub matribus agni</l>
<l>balatum exercent, ille asper et improbus ira</l>
<l>saevit in absentis, collecta fatigat edendi</l>
<l>ex longo rabies et siccae sanguine fauces:</l>
<l n="65">haud aliter Rutulo muros et castra tuenti</l>
<l>ignescunt irae, duris dolor ossibus ardet.</l>
<l>Qua temptet ratione aditus et quae via clausos</l>
<l>excutiat Teucros vallo atque effundat in aequum?</l>
<l>Classem, quae lateri castrorum adiuncta latebat,</l>
<l n="70">aggeribus saeptam circum et fluvialibus undis,</l>
<l>invadit sociosque incendia poscit ovantis</l>
<l>atque manum pinu flagranti fervidus implet.</l>
<l>Tum vero incumbunt, urget praesentia Turni,</l>
<l>atque omnis facibus pubes accingitur atris.</l>
<l n="75">Diripuere focos; piceum fert fumida lumen</l>
<l>taeda et commixtam Volcanus ad astra favillam.</l>
<milestone ed="p" n="77" unit="card"/>
<l>Quis deus, o musae, tam saeva incendia Teucris</l>
<l>avertit? Tantos ratibus quis depulit ignes?</l>
<l>Dicite. Prisca fides facto, sed fama perennis.</l>
<l n="80">Tempore quo primum Phrygia formabat in Ida</l>
<l>Aeneas classem et pelagi petere alta parabat,</l>
<l>ipsa deum fertur genetrix Berecyntia magnum</l>
<l>vocibus his adfata Iovem: &ldquo;Da, nate, petenti,</l>
<l>quod tua cara parens domito te poscit Olympo.</l>
<l n="85">[Pinea silva mihi, multos dilecta per annos]</l>
<l>lucus in arce fuit summa, quo sacra ferebant,</l>
<l>nigranti picea trabibusque obscurus acernis:</l>
<l>has ego Dardanio iuveni, cum classis egeret,</l>
<l>laeta dedi; nunc sollicitam timor anxius angit.</l>
<l n="90">Solve metus atque hoc precibus sine posse parentem:</l>
<l>ne cursu quassatae ullo neu turbine venti</l>
<l>vincantur, prosit nostris in montibus ortas.&rdquo;</l>
<l>Filius huic contra, torquet qui sidera mundi:</l>
<l>&ldquo;O genetrix, quo fata vocas, aut quid petis istis?</l>
<l n="95">Mortaline manu factae immortale carinae</l>
<l>fas habeant certusque incerta pericula lustret</l>
<l>Aeneas? Cui tanta deo permissa potestas?</l>
<l>Immo ubi defunctae finem portusque tenebunt</l>
<l>Ausonios olim, quaecumque evaserit undis</l>
<l n="100">Dardaniumque ducem Laurentia vexerit arva,</l>
<l>mortalem eripiam formam magnique iubebo</l>
<l>aequoris esse deas, qualis Nereia Doto</l>
<l>et Galatea secant spumantem pectore pontum.</l>
<l>Dixerat idque ratum Stygii per flumina fratris,</l>
<l n="105">per pice torrentis atraque voragine ripas</l>
<l>adnuit et totum nutu tremefecit Olympum.</l>
<milestone ed="p" n="107" unit="card"/>
<l>Ergo aderat promissa dies et tempora Parcae</l>
<l>debita complerant, cum Turni iniuria Matrem</l>
<l>admonuit ratibus sacris depellere taedas.</l>
<l n="110">Hic primum nova lux oculis offulsit et ingens</l>
<l>visus ab Aurora caelum transcurrere nimbus</l>
<l>Idaeique chori; tum vox horrenda per auras</l>
<l>excidit et Troum Rutulorumque agmina complet:</l>
<l>&ldquo;Ne trepidate meas, Teucri, defendere navis</l>
<l n="115">neve armate manus: maria ante exurere Turno</l>
<l>quam sacras dabitur pinus. Vos ite solutae,</l>
<l>ite deae pelagi: genetrix iubet.&rdquo; Et sua quaeque</l>
<l>continuo puppes abrumpunt vincula ripis</l>
<l>delphinumque modo demersis aequora rostris</l>
<l n="120">ima petunt. Hinc virgineae (mirabile monstrum)</l>
<l>quot prius aeratae steterant ad litora prorae</l>
<l>reddunt se totidem facies pontoque feruntur.</l>
<milestone ed="p" n="123" unit="card"/>
<l>Obstipuere animis Rutuli, conterritus ipse</l>
<l>turbatis Messapus equis, cunctatur et amnis</l>
<l n="125">rauca sonans revocatque pedem Tiberinus ab alto.</l>
<l>At non audaci Turno fiducia cessit;</l>
<l>ultro animos tollit dictis atque increpat ultro:</l>
<l>Troianos haec monstra petunt, his Iuppiter ipse</l>
<l>auxilium solitum eripuit, non tela neque ignes</l>
<l n="130">exspectans Rutulos. Ergo maria invia Teucris</l>
<l>nec spes ulla fugae: rerum pars altera adempta est.</l>
<l>Terra autem in nostris manibus, tot milia gentes</l>
<l>arma ferunt Italae. Nil me fatalia terrent,</l>
<l>siqua Phryges prae se iactant, responsa deorum:</l>
<l n="135">sat fatis Venerique datum, tetigere quod arva</l>
<l>fertilis Ausoniae Troes. Sunt et mea contra</l>
<l>fata mihi, ferro sceleratam exscindere gentem,</l>
<l>coniuge praerepta: nec solos tangit Atridas</l>
<l>iste dolor solisque licet capere arma Mycenis.</l>
<l n="140">Sed periisse semel satis est: peccare fuisset</l>
<l>ante satis penitus modo non genus omne perosos</l>
<l>femineum. Quibus haec medii fiducia valli</l>
<l>fossarumque morae, leti discrimina parva,</l>
<l>dant animos. At non viderunt moenia Troiae</l>
<l n="145">Neptuni fabricata manu considere in ignis?</l>
<l>&ldquo;Sed vos, o lecti, ferro qui scindere vallum</l>
<l>apparat et mecum invadit trepidantia castra.&rdquo;</l>
<l>Non armis mihi Volcani, non mille carinis</l>
<l>est opus in Teucros; addant se protinus omnes</l>
<l n="150">Etrusci socios, tenebras et inertia furta</l>
<l>Palladii caesis summae custodibus arcis</l>
<l>ne timeant, nec equi caeca condemur in alvo:</l>
<l>luce palam certum est igni circumdare muros.</l>
<l>Haud sibi cum Danais rem faxo et pube Pelasga</l>
<l n="155">esse ferant, decumum quos distulit Hector in annum.</l>
<l>Nunc adeo, melior quoniam pars acta diei,</l>
<l>quod superest, laeti bene gestis corpora rebus</l>
<l>procurate, viri, et pugnam sperate parari.&rdquo;</l>
<l>Interea vigilum excubiis obsidere portas</l>
<l n="160">cura datur Messapo et moenia cingere flammis.</l>
<l>Bis septem Rutuli, muros qui milite servent,</l>
<l>delecti; ast illos centeni quemque sequuntur</l>
<l>purpurei cristis iuvenes auroque corusci.</l>
<l>Discurrunt variantque vices fusique per herbam</l>
<l n="165">indulgent vino et vertunt crateras aenos.</l>
<l>Conlucent ignes, noctem custodia ducit</l>
<l>insomnem ludo.</l>
<milestone ed="p" n="168" unit="card"/>
<l>Haec super e vallo prospectant Troes et armis</l>
<l>alta tenent, nec non trepidi formidine portas</l>
<l n="170">explorant pontisque et propugnacula iungunt,</l>
<l>tela gerunt. Instat Mnestheus acerque Serestus,</l>
<l>quos pater Aeneas, siquando adversa vocarent,</l>
<l>rectores iuvenum et rerum dedit esse magistros.</l>
<l>Omnis per muros legio, sortita periclum,</l>
<l n="175">excubat exercetque vices, quod cuique tuendum est.</l>
<milestone ed="p" n="176" unit="card"/>
<l>Nisus erat portae custos, acerrimus armis,</l>
<l>Hyrtacides, comitem Aeneae quem miserat Ida</l>
<l>venatrix iaculo celerem levibusque sagittis;</l>
<l>it iuxta comes Euryalus, quo pulchrior alter</l>
<l n="180">non fuit Aeneadum Troiana neque induit arma,</l>
<l>ora puer prima signans intonsa iuventa.</l>
<l>His amor unus erat, pariterque in bella ruebant:</l>
<l>tum quoque communi portam statione tenebant.</l>
<l>Nisus ait: &ldquo;Dine hunc ardorem mentibus addunt,</l>
<l n="185">Euryale, an sua cuique deus fit dira cupido?</l>
<l>Aut pugnam aut aliquid iamdudum invadere magnum</l>
<l>mens agitat mihi nec placida contenta quietest.</l>
<l>Cernis, quae Rutulos habeat fiducia rerum.</l>
<l>Lumina rara micant; somno vinoque soluti</l>
<l n="190">procubuere; silent late loca: percipe porro,</l>
<l>quid dubitem et quae nunc animo sententia surgat.</l>
<l>Aenean acciri omnes, populusque patresque,</l>
<l>exposcunt mittique viros, qui certa reportent.</l>
<l>Si tibi quae posco promittunt (nam mihi facti</l>
<l n="195">fama sat est), tumulo videor reperire sub illo</l>
<l>posse viam ad muros et moenia Pallantea.&rdquo;</l>
<l>Obstipuit magno laudum percussus amore</l>
<l>Euryalus; simul his ardentem adfatur amicum:</l>
<l>&ldquo;Mene igitur socium summis adiungere rebus,</l>
<l n="200">Nise, fugis? Solum te in tanta pericula mittam?</l>
<l>Non ita me genitor, bellis adsuetus Opheltes,</l>
<l>Argolicum terrorem inter Troiaeque labores</l>
<l>sublatum erudiit, nec tecum talia gessi,</l>
<l>magnanimum Aenean et fata extrema secutus:</l>
<l n="205">est hic, est animus lucis contemptor et istum</l>
<l>qui vita bene credat emi, quo tendis, honorem.&rdquo;</l>
<l>Nisus ad haec: &ldquo;Equidem de te nil tale verebar</l>
<l>nec fas, non, ita me referat tibi magnus ovantem</l>
<l>Iuppiter aut quicumque oculis haec aspicit aequis.</l>
<l n="210">Sed siquis, quae multa vides discrimine tali,</l>
<l>siquis in adversum rapiat casusve deusve,</l>
<l>te superesse velim; tua vita dignior aetas.</l>
<l>Sit qui me raptum pugna pretiove redemptum</l>
<l>mandet humo solita aut siqua id Fortuna vetabit,</l>
<l n="215">absenti ferat inferias decoretque sepulchro.</l>
<l>Neu matri miserae tanti sim causa doloris,</l>
<l>quae te sola, puer, multis e matribus ausa</l>
<l>persequitur magni nec moenia curat Acestae,&rdquo;</l>
<l>Ille autem: &ldquo;Causas nequiquam nectis inanis,</l>
<l n="220">nec mea iam mutata loco sententia cedit:</l>
<l>adceleremus,&rdquo; ait. Vigiles simul excitat, illi</l>
<l>succedunt servantque vices: statione relicta</l>
<l>ipse comes Niso graditur, regemque requirunt.</l>
<milestone ed="p" n="224" unit="card"/>
<l>Cetera per terras omnis animalia somno</l>
<l n="225">laxabant curas et corda oblita laborum:</l>
<l>ductores Teucrum primi et delecta iuventus</l>
<l>consilium summis regni de rebus habebant,</l>
<l>quid facerent quisve Aeneae iam nuntius esset.</l>
<l>Stant longis adnixi hastis, et scuta tenentes,</l>
<l n="230">castrorum et campi medio. Tum Nisus et una</l>
<l>Euryalus confestim alacres admittier orant:</l>
<l>rem magnam, pretiumque morae fore. Primus Iulus</l>
<l>accepit trepidos ac Nisum dicere iussit.</l>
<l>Tum sic Hyrtacides: &ldquo;Audite O mentibus aequis,</l>
<l n="235">Aeneadae, neve haec nostris spectentur ab annis,</l>
<l>quae ferimus. Rutuli somno vinoque soluti</l>
<l>conticuere; locum insidiis conspeximus ipsi,</l>
<l>qui patet in bivio portae, quae proxuma ponto;</l>
<l>interrupti ignes, aterque ad sidera fumus</l>
<l n="240">erigitur: si fortuna permittitis uti</l>
<l>quaesitum Aenean et moenia Pallantea,</l>
<l>mox hic cum spoliis ingenti caede peracta</l>
<l>adfore cernetis. Nec nos via fallit euntis:</l>
<l>vidimus obscuris primam sub vallibus urbem</l>
<l n="245">venatu adsiduo et totum cognovimus amnem.&rdquo;</l>
<milestone ed="p" n="246" unit="card"/>
<l>Hic annis gravis atque animi maturus Aletes:</l>
<l>&ldquo;Di patrii, quorum semper sub numine Troia est,</l>
<l>non tamen omnino Teucros delere paratis,</l>
<l>cum talis animos iuvenum et tam certa tulistis</l>
<l n="250">pectora.&rdquo; Sic memorans umeros dextrasque tenebat</l>
<l>amborum et voltum lacrimis atque ora rigabat.</l>
<l>&ldquo;Quae vobis, quae digna, viri, pro laudibus istis</l>
<l>praemia posse rear solvi? Pulcherrima primum</l>
<l>di moresque dabunt vestri; tum cetera reddet</l>
<l n="255">actutum pius Aeneas atque integer aevi</l>
<l>Ascanius, meriti tanti non immemor umquam.&rdquo;</l>
<l>&ldquo;Immo ego vos, cui sola salus genitore reducto,&rdquo;</l>
<l>excipit Ascanius,&rdquo; per magnos, Nise, penatis</l>
<l>Assaracique larem et canae penetralia Vestae</l>
<l n="260">obtestor; quaecumque mihi fortuna fidesque est,</l>
<l>in vestris pono gremiis: revocate parentem,</l>
<l>reddite conspectum; nihil illo triste recepto.</l>
<l>Bina dabo argento perfecta atque aspera signis</l>
<l>pocula, devicta genitor quae cepit Arisba,</l>
<l n="265">et tripodas geminos, auri duo magna talenta,</l>
<l>cratera antiquum, quem dat Sidonia Dido.</l>
<l>Si vero capere Italiam sceptrisque potiri</l>
<l>contigerit victori et praedae dicere sortem,</l>
<l>vidisti quo Turnus equo, quibus ibat in armis</l>
<l n="270">aureus: ipsum illum, clipeum cristasque rubentis</l>
<l>excipiam sorti, iam nunc tua praemia, Nise.</l>
<l>Praeterea bis sex genitor lectissima matrum</l>
<l>corpora captivosque dabit suaque omnibus arma,</l>
<l>insuper his campi quod rex habet ipse Latinus.</l>
<l n="275">Te vero, mea quem spatiis propioribus aetas</l>
<l>insequitur, venerande puer, iam pectore toto</l>
<l>accipio et comitem casus complector in omnis.</l>
<l>Nulla meis sine te quaeretur gloria rebus;</l>
<l>seu pacem seu bella geram, tibi maxima rerum</l>
<l n="280">verborumque fides.&rdquo; Contra quem talia fatur</l>
<l>Euryalus: &ldquo;Me nulla dies tam fortibus ausis</l>
<l>dissimilem arguerit; tantum, fortuna secunda</l>
<l>aut adversa cadat. Sed te super omnia dona</l>
<l>unum oro, genetrix Priami de gente vetusta</l>
<l n="285">est mihi, quam miseram tenuit non Ilia tellus</l>
<l>mecum excedentem, non moenia regis Acestae.</l>
<l>Hanc ego nunc ignaram huius quodcumque pericli est</l>
<l>inque salutatam linquo: nox et tua testis</l>
<l>dextera, quod nequeam lacrumas perferre parentis</l>
<l n="290">at tu, oro, solare inopem et succurre relictae.</l>
<l>Hanc sine me spem ferre tui: audentior ibo</l>
<l>in casus omnis.&rdquo; Percussa mente dedere</l>
<l>Dardanidae lacrimas; ante omnis pulcher Iulus,</l>
<l>atque animum patriae strinxit pietatis imago.</l>
<l n="295">Tum sic effatur:</l>
<l>&ldquo;Sponde digna tuis ingentibus omnia coeptis.</l>
<l>Namque erit ista mihi genetrix nomenque Creusae</l>
<l>solum defuerit, nec partum gratia talem</l>
<l>parva manet. Casus factum quicumque sequentur,</l>
<l n="300">per caput hoc iuro, per quod pater ante solebat:</l>
<l>quae tibi polliceor reduci rebusque secundis,</l>
<l>haec eadem matrique tuae generique manebunt.&rdquo;</l>
<l>Sic ait inlacrimans; umero simul exuit ensem</l>
<l>auratum, mira quem fecerat arte Lycaon</l>
<l n="305">Gnosius atque habilem vagina aptarat eburna.</l>
<l>Dat Niso Mnestheus pellem horrentisque leonis</l>
<l>exuvias; galeam fidus permutat Aletes.</l>
<l>Protinus armati incedunt; quos omnis euntis</l>
<l>primorum manus ad portas iuvenumque senumque</l>
<l n="310">prosequitur votis. Nec non et pulcher Iulus,</l>
<l>ante annos animumque gerens curamque virilem,</l>
<l>multa patri mandata dabat portanda: sed aurae</l>
<l>omnia discerpunt et nubibus inrita donant.</l>
<milestone ed="p" n="314" unit="card"/>
<l>Egressi superant fossas noctisque per umbram</l>
<l n="315">castra inimica petunt, multis tamen ante futuri</l>
<l>exitio. Passim somno vinoque per herbam</l>
<l>corpora fusa vident, arrectos litore currus,</l>
<l>inter lora rotasque viros, simul arma iacere,</l>
<l>vina simul. Prior Hyrtacides sic ore locutus:</l>
<l n="320">&ldquo;Euryale, audendum dextra; nunc ipsa vocat res.</l>
<l>Hac iter est. Tu, ne qua manus se attollere nobis</l>
<l>a tergo possit, custodi et consule longe;</l>
<l>haec ego vasta dabo et lato te limite ducam.</l>
<l>Sic memorat vocemque premit; simul ense superbum</l>
<l n="325">Rhamnetem adgreditur, qui forte tapetibus altis</l>
<l>exstructus toto proflabat pectore somnum.</l>
<l>Rex idem et regi Turno gratissimus augur,</l>
<l>sed non augurio potuit depellere pestem.</l>
<l>Tris iuxta famulos temere inter tela iacentis</l>
<l n="330">armigerumque Remi premit aurigamque sub ipsis</l>
<l>nanctus equis ferroque secat pendentia colla;</l>
<l>tum caput ipsi aufert domino truncumque relinquit</l>
<l>sanguine singultantem; atro tepefacta cruore</l>
<l>terra torique madent. Nec non Lamyrumque Lamumque</l>
<l n="335">et iuvenem Serranum, illa qui plurima nocte</l>
<l>luserat, insignis facie, multoque iacebat</l>
<l>membra deo victus: felix, si protinus illum</l>
<l>aequasset nocti ludum in lucemque tulisset.</l>
<l>Impastus ceu plena leo per ovilia turbans</l>
<l n="340">(suadet enim vesana fames) manditque trahitque</l>
<l>molle pecus mutumque metu, fremit ore cruento:</l>
<l>nec minor Euryali caedes; incensus et ipse</l>
<l>perfurit ac multam in medio sine nomine plebem,</l>
<l>Fadumque Herbesumque subit Rhoetumque Abarimque,</l>
<l n="345">ignaros, Rhoetum vigilantem et cuncta videntem,</l>
<l>sed magnum metuens se post cratera tegebat;</l>
<l>pectore in adverso totum cui comminus ensem</l>
<l>condidit adsurgenti et multa morte recepit.</l>
<l>Purpuream vomit ille animam et cum sanguine mixta</l>
<l n="350">vina refert moriens; hic furto fervidus instat.</l>
<l>Iamque ad Messapi socios tendebat; ibi ignem</l>
<l>deficere extremum et religatos rite videbat</l>
<l>carpere gramen equos: breviter cum talia Nisus.</l>
<l>sensit enim nimia caede atque cupidine ferri:</l>
<l n="355">&ldquo;Absistamus,&rdquo; ait, &ldquo;nam lux inimica propinquat.</l>
<l>Poenarum exhaustum satis est, via facta per hostis.&rdquo;</l>
<l>Multa virum solido argento perfecta relinquunt</l>
<l>armaque craterasque simul pulchrosque tapetas.</l>
<l>Euryalus phaleras Rhamnetis et aurea bullis</l>
<l n="360">cingula, Tiburti Remulo ditissimus olim</l>
<l>quae mittit dona hospitio cum iungeret absens</l>
<l>Caedicus, ille suo moriens dat habere nepoti,</l>
<l>[post mortem bello Rutuli pugnaque potiti]</l>
<l>haec rapit atque umeris nequiquam fortibus aptat.</l>
<l n="365">Tum galeam Messapi habilem cristisque decoram</l>
<l>induit. Excedunt castris et tuta capessunt.</l>
<milestone ed="p" n="367" unit="card"/>
<l>Interea praemissi equites ex urbe Latina,</l>
<l>cetera dum legio campis instructa moratur,</l>
<l>ibant et Turno regi responsa ferebant,</l>
<l n="370">tercentum, scutati omnes, Volcente magistro.</l>
<l>Iamque propinquabant castris murosque subibant,</l>
<l>cum procul hos laevo flectentis limite cernunt</l>
<l>et galea Euryalum sublustri noctis in umbra</l>
<l>prodidit immemorem radiisque adversa refulsit.</l>
<l n="375">Haud temere est visum. Conclamat ab agmine Volcens</l>
<l>&ldquo;State, viri. Quae causa viae? Quive estis in armis?</l>
<l>Quove tenetis iter?&rdquo; Nihil illi tendere contra,</l>
<l>sed celerare fugam in silvas et fidere nocti.</l>
<l>Obiciunt equites sese ad divortia nota</l>
<l n="380">hinc atque hinc omnemque abitum custode coronant.</l>
<l>Silva fuit late dumis atque ilice nigra</l>
<l>horrida, quam densi complerant undique sentes;</l>
<l>rara per occultos lucebat semita calles.</l>
<l>Euryalum tenebrae ramorum onerosaque praeda</l>
<l n="385">impediunt fallitque timor regione viarum;</l>
<l>Nisus abit, iamque imprudens evaserat hostis</l>
<l>atque locos, qui post Albae de nomine dicti</l>
<l>Albani, tum rex stabula alta Latinus habebat,</l>
<l>ut stetit et frustra absentem respexit amicum.</l>
<l n="390">&ldquo;Euryale infelix, qua te regione reliqui?</l>
<l>Quave sequar, rursus perplexum iter omne revolvens</l>
<l>fallacis silvae?&rdquo; Simul et vestigia retro</l>
<l>observata legit dumisque silentibus errat.</l>
<l>Audit equos, audit strepitus et signa sequentum.</l>
<l n="395">Nec longum in medio tempus, cum clamor ad auris</l>
<l>pervenit ac videt Euryalum, quem iam manus omnis</l>
<l>fraude loci et noctis, subito turbante tumultu,</l>
<l>oppressum rapit et conantem plurima frustra.</l>
<l>Quid faciat? Qua vi iuvenem, quibus audeat armis</l>
<l n="400">eripere? An sese medios moriturus in enses</l>
<l>inferat et pulchram properet per volnera mortem?</l>
<l>Ocius adducto torquens hastile lacerto,</l>
<l>suspiciens altam Lunam sic voce precatur:</l>
<l>&ldquo;Tu, dea, tu praesens nostro succurre labori,</l>
<l n="405">astrorum decus et nemorum Latonia custos</l>
<l>Siqua tuis umquam pro me pater Hyrtacus aris</l>
<l>dona tulit, siqua ipse meis venatibus auxi</l>
<l>suspendive tholo aut sacra ad fastigia fixi:</l>
<l>hunc sine me turbare globum et rege tela per auras.&rdquo;</l>
<l n="410">Dixerat, et toto conixus corpore ferrum</l>
<l>conicit: hasta volans noctis diverberat umbras</l>
<l>et venit aversi in tergum Sulmonis ibique</l>
<l>frangitur ac fisso transit praecordia ligno.</l>
<l>Volvitur ille vomens calidum de pectore flumen</l>
<l n="415">frigidus et longis singultibus ilia pulsat.</l>
<l>Diversi circumspiciunt. Hoc acrior idem</l>
<l>ecce aliud summa telum librabat ab aure.</l>
<l>Dum trepidant, it hasta Tago per tempus utrumque</l>
<l>stridens traiectoque haesit tepefacta cerebro.</l>
<milestone ed="p" n="420" unit="card"/>
<l n="420">Saevit atrox Volcens nec teli conspicit usquam</l>
<l>auctorem nec quo se ardens inmittere possit.</l>
<l>&ldquo;Tu tamen interea calido mihi sanguine poenas</l>
<l>persolves amborum,&rdquo; inquit; simul ense recluso</l>
<l>ibat in Euryalum. Tum vero exterritus, amens</l>
<l n="425">conclamat Nisus, nec se celare tenebris</l>
<l>amplius aut tantum potuit perferre dolorem.</l>
<l>Me me, adsum qui feci, in me convertite ferrum,</l>
<l>O Rutuli, mea fraus omnis; nihil iste nec ausus</l>
<l>nec potuit, caelum hoc et conscia sidera testor,</l>
<l n="430">tantum infelicem nimium dilexit amicum.&rdquo;</l>
<l>Talia dicta dabat; sed viribus ensis adactus</l>
<l>transabiit costas et candida pectora rumpit.</l>
<l>Volvitur Euryalus leto, pulchrosque per artus</l>
<l>it cruor, inque umeros cervix conlapsa recumbit:</l>
<l n="435">purpureus veluti cum flos succisus aratro</l>
<l>languescit moriens lassove papavera collo</l>
<l>demisere caput, pluvia cum forte gravantur.</l>
<l>At Nisus ruit in medios solumque per omnis</l>
<l>Volcentem petit in solo Volcente moratur.</l>
<l n="440">Quem circum glomerati hostes hinc comminus atque hinc</l>
<l>proturbant. Instat non setius ac rotat ensem</l>
<l>fulmineum, donec Rutuli clamantis in ore</l>
<l>condidit adverso et moriens animam abstulit hosti.</l>
<l>Tum super exanimum sese proiecit amicum</l>
<l n="445">confossus placidaque ibi demum morte quievit.</l>
<milestone ed="p" n="446" unit="card"/>
<l>Fortunati ambo! Siquid mea carmina possunt,</l>
<l>nulla dies umquam memori vos eximet aevo,</l>
<l>dum domus Aeneae Capitoli immobile saxum</l>
<l>accolet imperiumque pater Romanus habebit.</l>
<milestone ed="p" n="450" unit="card"/>
<l n="450">Victores praeda Rutuli spoliisque potiti</l>
<l>Volcentem exanimum flentes in castra ferebant.</l>
<l>Nec minor in castris luctus Rhamnete reperto</l>
<l>exsangui et primis una tot caede peremptis,</l>
<l>Serranoque Numaque. Ingens concursus ad ipsa</l>
<l n="455">corpora seminecisque viros tepidaque recentem</l>
<l>caede locum et plenos spumanti sanguine rivos.</l>
<l>Agnoscunt spolia inter se galeamque nitentem</l>
<l>Messapi et multo phaleras sudore receptas.</l>
<milestone ed="p" n="459" unit="card"/>
<l>Et iam prima novo spargebat lumine terras</l>
<l n="460">Tithoni croceum linquens Aurora cubile:</l>
<l>iam sole infuso, iam rebus luce retectis</l>
<l>Turnus in arma viros, armis circumdatus ipse,</l>
<l>suscitat, aeratasque acies in proelia cogit</l>
<l>quisque suas variisque acuunt rumoribus iras.</l>
<l n="465">Quin ipsa arrectis (visu miserabile) in hastis</l>
<l>praefigunt capita et multo clamore sequuntur</l>
<l>Euryali et Nisi.</l>
<l>Aeneadae duri murorum in parte sinistra</l>
<l>opposuere aciem, nam dextera cingitur amni,</l>
<l n="470">ingentisque tenent fossas et turribus altis</l>
<l>stant maesti; simul ora virum praefixa movebant,</l>
<l>nota nimis miseris atroque fluentia tabo.</l>
<milestone ed="p" n="473" unit="card"/>
<l>Interea pavidam volitans pennata per urbem</l>
<l>nuntia Fama ruit matrisque adlabitur auris</l>
<l n="475">Euryali. At subitus miserae calor ossa reliquit,</l>
<l>excussi manibus radii revolutaque pensa.</l>
<l>Evolat infelix et femineo ululatu,</l>
<l>scissa comam, muros amens atque agmina cursu</l>
<l>prima petit, non illa virum, non illa pericli</l>
<l n="480">telorumque memor; caelum dehinc questibus implet:</l>
<l>&ldquo;Hunc ego te, Euryale, aspicio? Tune illa senectae</l>
<l>sera meae requies, potuisti linquere solam,</l>
<l>crudelis? Nec te, sub tanta pericula missum,</l>
<l>adfari extremum miserae data copia matri?</l>
<l n="485">Heu, terra ignota canibus data praeda Latinis</l>
<l>alitibusque iaces, nec te, tua funera mater</l>
<l>produxi pressive oculos aut volnera lavi,</l>
<l>veste tegens, tibi quam noctes festina diesque</l>
<l>urgebam et tela curas solabar anilis.</l>
<l n="490">Quo sequar, aut quae nunc artus avolsaque membra</l>
<l>et funus lacerum tellus habet? Hoc mihi de te,</l>
<l>nate, refers? Hoc sum terraque marique secuta?</l>
<l>Figite me, siqua est pietas, in me omnia tela</l>
<l>conicite, o Rutuli, me primam absumite ferro:</l>
<l n="495">aut tu, magne pater divom, miserere tuoque</l>
<l>invisum hoc detrude caput sub Tartara telo,</l>
<l>quando aliter nequeo crudelem abrumpere vitam.&rdquo;</l>
<l>Hoc fletu concussi animi, maestusque per omnis</l>
<l>it gemitus: torpent infractae ad proelia vires.</l>
<l n="500">Illam incendentem luctus Idaeus et Actor</l>
<l>Illionei monitu et multum lacrimantis Iuli</l>
<l>corripiunt interque manus sub tecta reponunt.</l>
<milestone ed="p" n="503" unit="card"/>
<l>At tuba terribilem sonitum procul aere canoro</l>
<l>increpuit; sequitur clamor caelumque remugit.</l>
<l n="505">Adcelerant acta pariter testudine Volsci</l>
<l>et fossas implere parant ac vellere vallum.</l>
<l>Quaerunt pars aditum et scalis ascendere muros,</l>
<l>qua rara est acies interlucetque corona</l>
<l>non tam spissa viris. Telorum effundere contra</l>
<l n="510">omne genus Teucri ac duris detrudere contis,</l>
<l>adsueti longo muros defendere bello.</l>
<l>Saxa quoque infesto volvebant pondere, siqua</l>
<l>possent tectam aciem perrumpere: cum tamen omnis</l>
<l>ferre iuvat subter densa testudine casus;</l>
<l n="515">nec iam sufficiunt. Nam qua globus imminet ingens,</l>
<l>immanem Teucri molem volvuntque ruuntque,</l>
<l>quae stravit Rutulos late armorumque resolvit</l>
<l>tegmina. Nec curant caeco contendere Marte</l>
<l>amplius audaces Rutuli, sed pellere vallo</l>
<l n="520">missilibus certant.</l>
<l>Parte alia horrendus visu quassabat Etruscam</l>
<l>pinum et fumiferos infert Mezentius ignis;</l>
<l>at Messapus equum domitor, Neptunia proles,</l>
<l>rescindit vallum et scalas in moenia poscit.</l>
<milestone ed="p" n="525" unit="card"/>
<l n="525">Vos, o Calliope, precor, adspirate canenti,</l>
<l>quas ibi tum ferro strages, quae funera Turnus</l>
<l>ediderit, quem quisque virum demiserit Orco;</l>
<l>et mecum ingentis oras evolvite belli,</l>
<l>[et meministis enim, divae, et memorare potestis.]</l>
<milestone ed="p" n="530" unit="card"/>
<l n="530">Turris erat vasto suspectu et pontibus altis,</l>
<l>opportuna loco, summis quam viribus omnes</l>
<l>expugnare Itali summaque evertere opum vi</l>
<l>certabant, Troes contra defendere saxis</l>
<l>perque cavas densi tela intorquere fenestras.</l>
<l n="535">Princeps ardentem coniecit lampada Turnus</l>
<l>et flammam adfixit lateri, quae plurima vento</l>
<l>corripuit tabulas et postibus haesit adesis.</l>
<l>Turbati trepidare intus frustraque malorum</l>
<l>velle fugam.  Dum se glomerant retroque residunt</l>
<l n="540">in partem, quae peste caret, tum pondere turris</l>
<l>procubuit subito et caelum tonat omne fragore.</l>
<l>Semineces ad terram, immani mole secuta,</l>
<l>confixique suis telis et pectora duro</l>
<l>transfossi ligno veniunt. Vix unus Helenor</l>
<l n="545">et Lycus elapsi. Quorum primaevus Helenor,</l>
<l>Maeonio regi quem serva Licymnia furtim</l>
<l>sustulerat vetitisque ad Troiam miserat armis,</l>
<l>ense levis nudo parmaque inglorius alba;</l>
<l>isque ubi se Turni media inter milia vidit,</l>
<l n="550">hinc acies atque hinc acies adstare Latinas:</l>
<l>ut fera, quae densa venantum saepta corona</l>
<l>contra tela furit seseque haud nescia morti</l>
<l>inicit et saltu supra venabula fertur,</l>
<l>haud aliter iuvenis medios moriturus in hostis</l>
<l n="555">inruit et, qua tela videt densissima, tendit.</l>
<l>At pedibus longe melior Lycus inter et hostis</l>
<l>inter et arma fuga muros tenet altaque certat</l>
<l>prendere tecta manu sociumque attingere dextras.</l>
<l>Quem Turnus, pariter cursu teloque secutus,</l>
<l n="560">increpat his victor: &ldquo;Nostrasne evadere, demens,</l>
<l>sperasti te posse manus?&rdquo; Simul adripit ipsum</l>
<l>pendentem et magna muri cum parte revellit.</l>
<l>Qualis ubi aut leporem aut candenti corpore cycnum</l>
<l>sustulit alta petens pedibus Iovis armiger uncis</l>
<l n="565">quaesitum aut matri multis balatibus agnum</l>
<l>Martius a stabulis rapuit lupus. Undique clamor</l>
<l>tollitur: invadunt et fossas agere complent;</l>
<l>ardentis taedas alii ad fastigia iactant.</l>
<l>Ilioneus saxo atque ingenti fragmine montis</l>
<l n="570">Lucetium portae subeuntem ignisque ferentem,</l>
<l>Emathiona Liger, Corynaeum sternit Asilas,</l>
<l>hic iaculo bonus, hic longe fallente sagitta,</l>
<l>Ortygium Caeneus, victorem Caenea Turnus,</l>
<l>Turnus Ityn Cloniumque, Dioxippum Promolumque</l>
<l n="575">et Sagarim et summis stantem pro turribus Idan,</l>
<l>Privernum Capys. Hunc primo levis hasta Themillae</l>
<l>strinxerat: ille manum proiecto tegmine demens</l>
<l>ad volnus tulit; ergo alis adlapsa sagitta</l>
<l>et laevo infixa est lateri manus abditaque intus</l>
<l n="580">spiramenta animae letali volnere rupit.</l>
<l>Stabat in egregiis Arcentis filius armis,</l>
<l>pictus acu chlamydem et ferrugine clarus Hibera,</l>
<l>insignis facie, genitor quem miserat Arcens,</l>
<l>eductum Matris luco Symaethia circum</l>
<l n="585">flumina, pinguis ubi et placabilis ara Palici:</l>
<l>stridentem fundam positis Mezentius hastis</l>
<l>ipse ter adducta circum caput egit habena</l>
<l>et media adversi liquefacto tempora plumbo</l>
<l>diffidit ac multa porrectum extendit harena.</l>
<milestone ed="p" n="590" unit="card"/>
<l n="590">Tum primum bello celerem intendisse sagittam</l>
<l>dicitur ante feras solitus terrere fugaces</l>
<l>Ascanius fortemque manu fudisse Numanum,</l>
<l>cui Remulo cognomen erat, Turnique minorem</l>
<l>germanam nuper thalamo sociatus habebat.</l>
<l n="595">Is primam ante aciem digna atque indigna relatu</l>
<l>vociferans tumidusque novo praecordia regno</l>
<l>ibat et ingentem sese clamore ferebat:</l>
<l>&ldquo;Non pudet obsidione iterum valloque teneri,</l>
<l>bis capti Phryges, et morti praetendere muros?</l>
<l n="600">En qui nostra sibi bello conubia poscunt!</l>
<l>Quis deus Italiam, quae vos dementia adegit</l>
<l>Non hic Atridae nec fandi fictor Ulixes:</l>
<l>durum a stirpe genus natos ad flumina primum</l>
<l>deferimus saevoque gelu duramus et undis,</l>
<l n="605">venatu invigilant pueri silvasque fatigant,</l>
<l>flectere ludus equos et spicula tendere cornu.</l>
<l>At patiens operum parvoque adsueta iuventus</l>
<l>aut rastris terram domat aut quatit oppida bello.</l>
<l>Omne aevum ferro teritur, versaque iuvencum</l>
<l n="610">terga fatigamus hasta; nec tarda senectus</l>
<l>debilitat vires animi mutatque vigorem:</l>
<l>canitiem galea premimus, semperque recentis</l>
<l>comportare iuvat praedas et vivere rapto.</l>
<l>Vobis picta croco et fulgenti murice vestis,</l>
<l n="615">desidiae cordi, iuvat indulgere choreis,</l>
<l>et tunicae manicas et habent redimicula mitrae.</l>
<l>O vere Phrygiae, neque enim Phryges, ite per alta</l>
<l>Dindyma ubi adsuetis biforem dat tibia cantum!</l>
<l>Tympana vos buxusque vocat Berecyntia Matris</l>
<l n="620">Idaeae sinite arma viris et cedite ferro.&rdquo;</l>
<milestone ed="p" n="621" unit="card"/>
<l>Talia iactantem dictis ac dira canentem</l>
<l>non tulit Ascanius nervoque obversus equino</l>
<l>contendit telum diversaque bracchia ducens</l>
<l>constitit, ante Iovem supplex per vota precatus:</l>
<l n="625">&ldquo;Iuppiter omnipotens, audacibus adnue coeptis.</l>
<l>Ipse tibi ad tua templa feram sollemnia dona</l>
<l>et statuam ante aras aurata fronte iuvencum</l>
<l>candentem pariterque caput cum matre ferentem,</l>
<l>iam cornu petat et pedibus qui spargat harenam.&rdquo;</l>
<l n="630">Audiit et caeli Genitor de parte serena</l>
<l>intonuit laevum, sonat una fatifer arcus:</l>
<l>effugit horrendum stridens adducta sagitta</l>
<l>perque caput Remuli venit et cava tempora ferro</l>
<l>traicit. &ldquo;I, verbis virtutem inlude superbis!</l>
<l n="635">His capti Phryges haec Rutulis responsa remittunt.&rdquo;</l>
<l>Hoc tantum Ascanius. Teucri clamore sequuntur</l>
<l>laetitiaque fremunt animosque ad sidera tollunt.</l>
<milestone ed="p" n="638" unit="card"/>
<l>Aetheria tum forte plaga crinitus Apollo</l>
<l>desuper Ausonias acies urbemque videbat,</l>
<l n="640">nube sedens, atque his victorem adfatur Iulum:</l>
<l>&ldquo;Macte nova virtute, puer: sic itur ad astra,</l>
<l>dis genite et geniture deos. Iure omnia Bella</l>
<l>gente sub Assaraci fato ventura resident,</l>
<l>nec te Troia capit.&rdquo; Simul haec effatus ab alto</l>
<l n="645">aethere se misit, spirantis dimovet auras</l>
<l>Ascaniumque petit. Forma tum vertitur oris</l>
<l>antiquum in Buten; hic Dardanio Anchisae</l>
<l>armiger ante fuit fidusque ad limina custos,</l>
<l>tum comitem Ascanio pater addidit. Ibat Apollo</l>
<l n="650">omnia longaevo similis, vocemque coloremque</l>
<l>et crinis albos et saeva sonoribus arma,</l>
<l>atque his ardentem dictis adfatur Iulum:</l>
<l>&ldquo;Sit satis, Aenide, telis impune Numanum</l>
<l>oppetiisse tuis; primam hanc tibi magnus, Apollo</l>
<l n="655">concedit laudem et paribus non invidet armis:</l>
<l>cetera parce, puer, bello.&rdquo; Sic orsus Apollo</l>
<l>mortalis medio aspectus sermone reliquit</l>
<l>et procul in tenuem ex oculis evanuit auram.</l>
<l>Agnovere deum proceres divinaque tela</l>
<l n="660">Dardanidae pharetramque fuga sensere sonantem.</l>
<l>Ergo avidum pugnae dictis ac numine Phoebi</l>
<l>Ascanium prohibent, ipsi in certamina rursus</l>
<l>succedunt animasque in aperta pericula mittunt.</l>
<l>It clamor totis per propugnacula muris,</l>
<l n="665">intendunt acris arcus amentaque torquent.</l>
<l>Sternitur omne solum telis, tum scuta cavaeque</l>
<l>dant sonitum flictu galeae, pugna aspera surgit:</l>
<l>quantus ab occasu veniens pluvialibus Haedis</l>
<l>verberat imber humum, quam multa grandine nimbi</l>
<l n="670">in vada praecipitant, cum Iuppiter horridus austris</l>
<l>torquet aquosam hiemem et caelo cava nubila rumpit.</l>
<milestone ed="p" n="672" unit="card"/>
<l>Pandarus et Bitias, Idaeo Alcanore creti,</l>
<l>quos Iovis eduxit luco silvestris Iaera</l>
<l>abietibus iuvenes patriis et montibus aequos,</l>
<l n="675">portam, quae ducis imperio commissa, recludunt,</l>
<l>freti animis, ultroque invitant moenibus hostem.</l>
<l>Ipsi intus dextra ac laeva pro turribus adstant,</l>
<l>armati ferro et cristis capita alta corusci:</l>
<l>quales a&euml;riae liquentia flumina circum,</l>
<l n="680">sive Padi ripis Athesim seu propter amoenum,</l>
<l>consurgunt geminae quercus intonsaque caelo</l>
<l>attollunt capita et sublimi vertice nutant.</l>
<l>inrumpunt aditus Rutuli ut videre patentis</l>
<l>continuo Quercens et pulcher Aquiculus armis</l>
<l n="685">et praeceps animi Tmarus et Mavortius Haemon</l>
<l>agminibus totis: at versi terga dedere</l>
<l>aut ipso portae posuere in limine vitam.</l>
<l>Tum magis increscunt animis discordibus irae;</l>
<l>et iam collecti Troes glomerantur eodem</l>
<l n="690">et conferre manum et procurrere longius audent.</l>
<milestone ed="p" n="691" unit="card"/>
<l>Ductori Turno diversa in parte furenti</l>
<l>turbantique viros perfertur nuntius, hostem</l>
<l>fervere caede nova et portas praebere patentis.</l>
<l>Deserit inceptum atque immani concitus ira</l>
<l n="695">Dardaniam ruit ad portam fratresque superbos.</l>
<l>Et primum Antiphaten, is enim se primus agebat,</l>
<l>Thebana de matre nothum Sarpedonis alti,</l>
<l>coniecto sternit iaculo; volat Itala cornus</l>
<l>a&euml;ra per tenerum stomachoque infixa sub altum</l>
<l n="700">pectus abit: reddit specus atri volneris undam</l>
<l>spumantem, et fixo ferrum in pulmone tepescit.</l>
<l>Tum Meropem atque Erymanta manu, tum sternit Aphidnum,</l>
<l>tum Bitian ardentem oculis animisque frementem</l>
<l>non iaculo, neque enim iaculo vitam ille dedisset,</l>
<l n="705">sed magnum stridens contorta phalarica venit,</l>
<l>fulminis acta modo, quam nec duo taurea terga</l>
<l>nec duplici squama lorica fidelis et auro</l>
<l>sustinuit: conlapsa ruunt immania membra.</l>
<l>Dat tellus gemitum, et clipeum super intonat ingens.</l>
<l n="710">Talis in Euboico Baiarum litore quondam</l>
<l>saxea pila cadit, magnis quam molibus ante</l>
<l>constructam ponto iaciunt; sic illa ruinam</l>
<l>prona trahit penitusque vadis inlisa recumbit:</l>
<l>miscent se maria, et nigrae attolluntur harenae;</l>
<l n="715">tum sonitu Prochyta alta tremit durumque cubile</l>
<l>Inarime Iovis imperiis imposta Typhoeo.</l>
<milestone ed="p" n="717" unit="card"/>
<l>Hic Mars armipotens animum viresque Latinis</l>
<l>addidit et stimulos acris sub pectore vertit</l>
<l>immisitque Fugam Teucris atrumque Timorem.</l>
<l n="720">Undique conveniunt, quoniam data copia pugnae</l>
<l>bellatorque animo deus incidit.</l>
<l>Pandarus ut fuso germanum corpore cernit</l>
<l>et quo sit fortuna loco, qui casus agat res,</l>
<l>portam vi magna converso cardine torquet,</l>
<l n="725">obnixus latis umeris, multosque suorum</l>
<l>moenibus exclusos duro in certamine linquit;</l>
<l>ast alios secum includit recipitque ruentis,</l>
<l>demens, qui Rutulum in medio non agmine regem</l>
<l>viderit inrumpentem ultroque incluserit urbi,</l>
<l n="730">immanem veluti pecora inter inertia tigrim</l>
<l>Continuo nova lux oculis effulsit, et arma</l>
<l>horrendum sonuere; tremunt in vertice cristae</l>
<l>sanguineae, clipeoque micantia fulmina mittit:</l>
<l>agnoscunt faciem invisam atque immania membra</l>
<l n="735">turbati subito Aeneadae. Tum Pandarus ingens</l>
<l>emicat et mortis fraternae fervidus ira</l>
<l>effatur: &ldquo;Non haec dotalis regia Amatae,</l>
<l>nec muris cohibet patriis media Ardea Turnum.</l>
<l>Castra inimica vides; nulla hinc exire potestas.&rdquo;</l>
<l n="740">Olli subridens sedato pectore Turnus:</l>
<l>&ldquo;Incipe, siqua animo virtus, et consere dextram:</l>
<l>hic etiam inventum Priamo narrabis Achillem.&rdquo;</l>
<l>Dixerat. Ille rudem nodis et cortice crudo</l>
<l>intorquet summis adnixus viribus hastam:</l>
<l n="745">excepere aurae volnus; Saturnia Iuno</l>
<l>detorsit veniens, portaeque infigitur hasta.</l>
<l>&ldquo;At non hoc telum, mea quod vi dextera versat,</l>
<l>effugies; neque enim is teli nec volneris auctor.&rdquo;</l>
<l>Sic ait et sublatum alte consurgit in ensem</l>
<l n="750">et mediam ferro gemina inter tempora frontem</l>
<l>dividit inpubesque immani volnere malas.</l>
<l>Fit sonus, ingenti concussa est pondere tellus:</l>
<l>conlapsos artus atque arma cruenta cerebro</l>
<l>sternit humi moriens, atque illi partibus aequis</l>
<l n="755">huc caput atque illuc umero ex utroque pependit.</l>
<milestone ed="p" n="756" unit="card"/>
<l>Diffugiunt versi trepida formidine Troes:</l>
<l>et si continuo victorem ea cura subisset,</l>
<l>rumpere claustra manu sociosque immittere portis,</l>
<l>ultimus ille dies bello gentique fuisset;</l>
<l n="760">sed furor ardentem caedisque insana cupido</l>
<l>egit in adversos.</l>
<l>Principio Phalerim et succiso poplite Gygen</l>
<l>excipit; hinc raptas fugientibus ingerit hastas</l>
<l>in tergum, Iuno vires animumque ministrat;</l>
<l n="765">addit Halym comitem et confixa Phegea parma,</l>
<l>ignaros deinde in muris Martemque cientis</l>
<l>Alcandrumque Haliumque Noemonaque Prytanimque.</l>
<l>Lyncea tendentem contra sociosque vocantem</l>
<l>vibranti gladio conixus ab aggere dexter</l>
<l n="770">occupat; huic uno desectum comminus ictu</l>
<l>cum galea longe iacuit caput. Inde ferarum</l>
<l>vastatorem Amycum, quo non felicior alter</l>
<l>ungere tela manu ferrumque armare veneno,</l>
<l>et Clytium Aeoliden et amicum Crethea Musis,</l>
<l n="775">Crethea Musarum comitem, cui carmina semper</l>
<l>et citharae cordi numerosque intendere nervis.</l>
<l>[Semper equos atque arma virum pugnasque canebat.]</l>
<milestone ed="p" n="778" unit="card"/>
<l>Tandem ductores audita caede suorum</l>
<l>conveniunt Teucri, Mnestheus acerque Serestus,</l>
<l n="780">palantisque vident socios hostemque receptum.</l>
<l>Et Mnestheus: &ldquo;Quo deinde fugam, quo tenditis?&rdquo; inquit.</l>
<l>&ldquo;Quos alios muros, quae iam ultra moenia habetis?</l>
<l>Unus homo et vestris, o cives, undique saeptus</l>
<l>aggeribus tantas strages inpune per urbem</l>
<l n="785">ediderit, iuvenum primos tot miserit Orco?</l>
<l>Non infelicis patriae veterumque deorum</l>
<l>et magni Aeneae, segnes, miseretque pudetque?&rdquo;</l>
<l>Talibus accensi firmantur et agmine denso</l>
<l>consistunt. Turnus paulatim excedere pugna</l>
<l n="790">et fluvium petere ac partem, quae cingitur unda</l>
<l>acrius hoc Teucri clamore incumbere magno</l>
<l>et glomerare manum. Ceu saevum turba leonem</l>
<l>cum telis premit infensis, at territus ille,</l>
<l>asper, acerba tuens, retro redit, et neque terga</l>
<l n="795">ira dare aut virtus patitur, nec tendere contra</l>
<l>ille quidem hoc cupiens potis est per tela virosque:</l>
<l>haud aliter retro dubius vestigia Turnus</l>
<l>improperata refert, et mens exaestuat ira.</l>
<l>Quin etiam bis tum medios invaserat hostis,</l>
<l n="800">bis confusa fuga per muros agmina vertit;</l>
<l>sed manus e castris propere coit omnis in unum,</l>
<l>nec contra vires audet Saturnia Iuno</l>
<l>sufficere, a&euml;riam caelo nam Iuppiter Irim</l>
<l>demisit germanae haud mollia iussa ferentem,</l>
<l n="805">ni Turnus cedat Teucrorum moenibus altis.</l>
<l>Ergo nec clipeo iuvenis subsistere tantum</l>
<l>dextra valet: iniectis sic undique telis</l>
<l>obruitur. Strepit adsiduo cava tempora circum</l>
<l>tinnitu galea, et saxis solida aera fatiscunt,</l>
<l n="810">discussaeque iubae capiti, nec sufficit umbo</l>
<l>ictibus: ingeminant hastis et Troes et ipse</l>
<l>fulmineus Mnestheus. Tum toto corpore sudor</l>
<l>liquitur et piceum, nec respirare potestas,</l>
<l>flumen agit; fessos quatit aeger anhelitus artus.</l>
<l n="815">Tum demum praeceps saltu sese omnibus armis</l>
<l>in fluvium dedit: ille suo cum gurgite flavo</l>
<l>accepit venientem ac mollibus extulit undis</l>
<l>et laetum sociis abluta caede remisit.</l></div1>
<div1 type="Book" n="10">
<milestone ed="p" n="1" unit="card"/>
<l>Panditur interea domus omnipotentis Olympi,</l>
<l>conciliumque vocat divom pater atque hominum rex</l>
<l>sideream in sedem, terras unde arduus omnis</l>
<l>castraque Dardanidum adspectat populosque Latinos.</l>
<l n="5">Considunt tectis bipatentibus, incipit ipse:</l>
<l>&ldquo;Caelicolae magni, quianam sententia vobis</l>
<l>versa retro tantumque animis certatis iniquis?</l>
<l>Abnueram bello Italiam concurrere Teucris.</l>
<l>Quae contra vetitum discordia? Quis metus aut hos</l>
<l n="10">aut hos arma sequi ferrumque lacessere suasit?</l>
<l>Adveniet iustum pugnae, ne arcessite, tempus,</l>
<l>cum fera Karthago Romanis arcibus olim</l>
<l>exitium magnum atque Alpes immittet apertas:</l>
<l>tum certare odiis, tum res rapuisse licebit.</l>
<l n="15">Nunc sinite et placitum laeti componite foedus.&rdquo;</l>
<milestone ed="p" n="16" unit="card"/>
<l>Iuppiter haec paucis; at non Venus aurea contra</l>
<l>pauca refert:</l>
<l>&ldquo;O pater, O hominum rerumque aeterna potestas!</l>
<l>Namque aliud quid sit, quod iam implorare queamus?</l>
<l n="20">Cernis ut insultent Rutulli Turnusque [feratur</l>
<l>per medios insignis equis tumidusque] secundo</l>
<l>Marte ruat? Non clausa tegunt iam moenia Teucros:</l>
<l>quin intra portas atque ipsis proelia miscent</l>
<l>aggeribus moerorum et inundant sanguine fossas.</l>
<l n="25">Aeneas ignarus abest. Numquamne levari</l>
<l>obsidione sines? Muris iterum imminet hostis</l>
<l>nascentis Troiae [nec non exercitus alter;]</l>
<l>atque iterum in Teucros Aetolis surgit ab Arpis</l>
<l>Tydides. Equidem credo, mea volnera restant</l>
<l n="30">et tua progenies mortalia demoror arma.</l>
<l>Si sine pace tua atque invito numine Troes</l>
<l>Italiam petiere, luant peccata neque illos</l>
<l>iuveris auxilio; sin tot responsa secuti,</l>
<l>quae superi manesque dabant: cur nunc tua quisquam</l>
<l n="35">vertere iussa potest aut cur nova condere fata?</l>
<l>Quid repetem exustas Erycino in litore classes,</l>
<l>quid tempestatum regem ventosque furentis</l>
<l>Aeolia excitos aut actam nubibus Irim?</l>
<l>Nunc etiam manis, haec intemptata manebat</l>
<l n="40">sors rerum, movet et superis immissa repente</l>
<l>Allecto, medias Italum bacchata per urbes.</l>
<l>Nil super imperio moveor: speravimus ista,</l>
<l>dum fortuna fuit; vincant quos vincere mavis.</l>
<l>Si nulla est regio, Teucris quam det tua coniunx</l>
<l n="45">dura, per eversae, genitor, fumantia Troiae</l>
<l>exscidia obtestor, liceat dimittere ab armis</l>
<l>incolumem Ascanium, liceat superesse nepotem.</l>
<l>Aeneas sane ignotis iactetur in undis</l>
<l>et, quamcumque viam dederit Fortuna, sequatur:</l>
<l n="50">hunc tegere et dirae valeam subducere pugnae.</l>
<l>Est Amathus, est celsa mihi Paphus atque Cythera</l>
<l>Idaliaeque domus: positis inglorius armis</l>
<l>exigat hic aevum. Magna dicione iubeto</l>
<l>Karthago premat Ausoniam: nihil urbibus inde</l>
<l n="55">obstabit Tyriis. Quid pestem evadere belli</l>
<l>iuvit et Argolicos medium fugisse per ignes</l>
<l>totque maris vastaeque exhausta pericula terrae,</l>
<l>dum Latium Teucri recidivaque Pergama quaerunt?</l>
<l>Non satius cineres patriae insedisse supremos</l>
<l n="60">atque solum, quo Troia fuit? Xanthum et Simoenta</l>
<l>redde, oro, miseris iterumque revolvere casus</l>
<l>da, pater, Iliacos Teucris.&rdquo; <milestone ed="P" unit="para"/>Tum regia Iuno</l>
<l>acta furore gravi: &ldquo;Quid me alta silentia cogis</l>
<l>rumpere et obductum verbis volgare dolorem?</l>
<l n="65">Aenean hominum quisquam divomque subegit</l>
<l>bella sequi aut hostem regi se inferre Latino?</l>
<l>Italiam petiit fatis auctoribus, esto,</l>
<l>Cassandrae inpulsus furiis: num linquere castra</l>
<l>hortati sumus aut vitam committere ventis?</l>
<l n="70">Num puero summam belli, num credere muros</l>
<l>Tyrrhenamque fidem, aut gentis agitare quietas?</l>
<l>Quis deus in fraudem, quae dura potentia nostra</l>
<l>egit? Ubi hic Iuno demissave nubibus Iris?</l>
<l>Indignum est Italos Troiam circumdare flammis</l>
<l n="75">nascentem et patria Turnum consistere terra,</l>
<l>cui Pilumnus avus, cui diva Venilia mater:</l>
<l>quid face Troianos atra vim ferre Latinis,</l>
<l>arva aliena iugo premere atque avertere praedas?</l>
<l>Quid soceros legere et gremiis abducere pactas,</l>
<l n="80">pacem orare manu, praefigere puppibus arma?</l>
<l>Tu potes Aenean manibus subducere Graium</l>
<l>proque viro nebulam et ventos obtendere inanis,</l>
<l>tu potes in totidem classem convertere nymphas:</l>
<l>nos aliquid Rutulos contra iuvisse nefandum est?</l>
<l n="85">Aeneas ignarus abest: ignarus et absit.</l>
<l>Est Paphus Idaliumque tibi, sunt alta Cythera:</l>
<l>quid gravidam bellis urbem et corda aspera temptas?</l>
<l>Nosne tibi fluxas Phrygiae res vertere fundo</l>
<l>conamur, nos, an miseros qui Troas Achivis</l>
<l n="90">obiecit? Quae causa fuit, consurgere in arma</l>
<l>Europamque Asiamque et foedera solvere furto?</l>
<l>Me duce Dardanius Spartam expugnavit adulter,</l>
<l>aut ego tela dedi fovive cupidine bella?</l>
<l>Tum decuit metuisse tuis: nunc sera querelis</l>
<l n="95">haud iustis adsurgis et inrita iurgia iactas.&rdquo;</l>
<milestone ed="p" n="62" unit="card"/>
<l>Talibus orabat Iuno, cunctique fremebant</l>
<l>caelicolae adsensu vario, ceu flamina prima</l>
<l>cum deprensa fremunt silvis et caeca volutant</l>
<l>murmura, venturos nautis prodentia ventos.</l>
<l n="100">Tum pater omnipotens, rerum cui prima potestas,</l>
<l>infit; eo dicente deum domus alta silescit</l>
<l>et tremefacta solo tellus, silet arduus aether,</l>
<l>tum Zephyri posuere, premit placida aequora pontus:</l>
<l>&ldquo;Accipite ergo animis atque haec mea figite dicta.</l>
<l n="105">Quandoquidem Ausonios coniungi foedere Teucris</l>
<l>haud licitum, nec vestra capit discordia finem:</l>
<l>quae cuique est fortuna hodie, quam quisque secat spem,</l>
<l>Tros Rutulusne fuat nullo discrimine habebo.</l>
<l>Seu fatis Italum castra obsidione tenentur</l>
<l n="110">sive errore malo Troiae monitisque sinistris.</l>
<l>Nec Rutulos solvo: sua cuique exorsa laborem</l>
<l>fortunamque ferent. Rex Iuppiter omnibus idem.</l>
<l>Fata viam invenient.&rdquo; Stygii per flumina fratris,</l>
<l>per pice torrentis atraque voragine ripas</l>
<l n="115">adnuit et totum nutu tremefecit Olympum.</l>
<l>Hic finis fandi. Solio tum Iuppiter aureo</l>
<l>surgit, caelicolae medium quem ad limina ducunt.</l>
<milestone ed="p" n="96" unit="card"/>
<l>Interea Rutuli portis circum omnibus instant</l>
<l>sternere caede viros et moenia cingere flammis.</l>
<l n="120">At legio Aeneadum vallis obsessa tenetur,</l>
<l>nec spes ulla fugae. Miseri stant turribus altis</l>
<l>nequiquam et rara muros cinxere corona</l>
<l>Asius Imbrasides Hicetaoniusque Thymoetes</l>
<l>Assaracique duo et senior cum Castore Thymbris,</l>
<l n="125">prima acies; hos germani Sarpedonis ambo</l>
<l>et Clarus et Thaemon Lycia comitantur ab alta.</l>
<l>Fert ingens toto conixus corpore saxum,</l>
<l>haud partem exiguam montis, Lyrnesius Acmon,</l>
<l>nec Clytio genitore minor nec fratre Menestheo.</l>
<l n="130">Hi iaculis, illi certant defendere saxis</l>
<l>molirique ignem nervoque aptare sagittas.</l>
<l>Ipse inter medios, Veneris iustissima cura,</l>
<l>Dardanius caput ecce puer detectus honestum,</l>
<l>qualis gemma micat, fulvum quae dividit aurum,</l>
<l n="135">aut collo decus aut capiti; vel quale per artem</l>
<l>inclusum buxo aut Oricia terebintho</l>
<l>lucet ebur; fusos cervix cui lactea crinis</l>
<l>accipit et molli subnectens circulus auro.</l>
<l>Te quoque magnanimae viderunt, Ismare, gentes</l>
<l n="140">volnera dirigere et calamos armare veneno,</l>
<l>Maeonia generose domo, ubi pinguia culta</l>
<l>exercentque viri Pactolusque inrigat auro.</l>
<l>Adfuit et Mnestheus, quem pulsi pristina Turni</l>
<l>aggere moerorum sublimem gloria tollit,</l>
<l n="145">et Capys: hinc nomen Campanae ducitur urbi.</l>
<milestone ed="p" n="146" unit="card"/>
<l>Illi inter sese duri certamina belli</l>
<l>contulerant: media Aeneas freta nocte secabat.</l>
<l>Namque ut ab Euandro castris ingressus Etruscis</l>
<l>regem adit et regi memorat nomenque genusque,</l>
<l n="150">quidve petat quidve ipse ferat, Mezentius arma</l>
<l>quae sibi conciliet, violentaque pectora Turni</l>
<l>edocet, humanis quae sit fiducia rebus</l>
<l>admonet immiscetque preces: haud fit mora, Tarchon</l>
<l>iungit opes foedusque ferit; tum libera fati</l>
<l n="155">classem conscendit iussis gens Lydia divom,</l>
<l>externo commissa duci. Aeneia puppis</l>
<l>prima tenet, rostro Phrygios subiuncta leones,</l>
<l>imminet Ida super, profugis gratissima Teucris.</l>
<l>Hic magnus sedet Aeneas secumque volutat</l>
<l n="160">eventus belli varios, Pallasque sinistro</l>
<l>adfixus lateri iam quaerit sidera, opacae</l>
<l>noctis iter, iam quae passus terraque marique.</l>
<milestone ed="p" n="163" unit="card"/>
<l>Pandite nunc Helicona, deae, cantusque movete,</l>
<l>quae manus interea Tuscis comitetur ab oris</l>
<l n="165">Aenean armetque rates pelagoque vehatur.</l>
<milestone ed="p" n="166" unit="card"/>
<l>Massicus aerata princeps secat aequora tigri:</l>
<l>sub quo mille manus iuvenum, qui moenia Clusi</l>
<l>quique urbem liquere Cosas, quis tela sagittae</l>
<l>gorytique leves umeris et letifer arcus.</l>
<l n="170">Una torvus Abas: huic totum insignibus armis</l>
<l>agmen et aurato fulgebat Apolline puppis.</l>
<l>Sescentos illi dederat Populonia mater</l>
<l>expertos belli iuvenes, ast Ilva trecentos</l>
<l>insula inexhaustis Chalybum generosa metallis.</l>
<l n="175">Tertius ille hominum divomque interpres Asilas,</l>
<l>cui pecudum fibrae, caeli cui sidera parent</l>
<l>et linguae volucrum et praesagi fulminis ignes,</l>
<l>mille rapit densos acie atque horrentibus hastis.</l>
<l>Hos parere iubent Alpheae ab origine Pisae,</l>
<l n="180">urbs Etrusca solo. Sequitur pulcherrimus Astur,</l>
<l>Astur equo fidens et versicoloribus armis.</l>
<l>Tercentum adiciunt (mens omnibus una sequendi)</l>
<l>qui Caerete domo, qui sunt Minionis in arvis,</l>
<l>et Pyrgi veteres intempestaeque Graviscae.</l>
<milestone ed="p" n="185" unit="card"/>
<l n="185">Non ego te, Ligurum ductor fortissime bello,</l>
<l>transierim, Cinyre, et paucis comitate Cupavo,</l>
<l>cuius olorinae surgunt de vertice pennae,</l>
<l>crimen, Amor, vestrum formaeque insigne paternae.</l>
<l>Namque ferunt luctu Cycnum Phaethontis amati,</l>
<l n="190">populeas inter frondes umbramque sororum</l>
<l>dum canit et maestum Musa solatur amorem,</l>
<l>canentem molli pluma duxisse senectam,</l>
<l>linquentem terras et sidera voce sequentem.</l>
<l>Filius, aequalis comitatus classe catervas,</l>
<l n="195">ingentem remis Centaurum promovet: ille</l>
<l>instat aquae saxumque undis immane minatur</l>
<l>arduus et longa sulcat maria alta carina.</l>
<milestone ed="p" n="198" unit="card"/>
<l>Ille etiam patriis agmen ciet Ocnus ab oris,</l>
<l>fatidicae Mantus et Tusci filius amnis,</l>
<l n="200">qui muros matrisque dedit tibi, Mantua, nomen,</l>
<l>Mantua, dives avis; sed non genus omnibus unum:</l>
<l>gens illi triplex, populi sub gente quaterni,</l>
<l>ipsa caput populis, Tusco de sanguine vires.</l>
<l>Hinc quoque quingentos in se Mezentius armat,</l>
<l n="205">quos patre Benaco velatus harundine glauca</l>
<l>Mincius infesta ducebat in aequora pinu.</l>
<l>It gravis Aulestes centenaque arbore fluctum</l>
<l>verberat adsurgens, spumant vada marmore verso.</l>
<l>Hunc vehit immanis Triton et caerula concha</l>
<l n="210">exterrens freta, cui laterum tenus hispida nanti</l>
<l>frons hominem praefert, in pristim desinit alvus:</l>
<l>spumea semifero sub pectore murmurat unda.</l>
<l>Tot lecti proceres ter denis navibus ibant</l>
<l>subsidio Troiae et campos salis aera secabant.</l>
<milestone ed="p" n="215" unit="card"/>
<l n="215">Iamque dies caelo concesserat almaque curru</l>
<l>noctivago Phoebe medium pulsabat Olympum:</l>
<l>Aeneas (neque enim membris dat cura quietem)</l>
<l>ipse sedens clavumque regit velisque ministrat.</l>
<l>Atque illi medio in spatio chorus ecce suarum</l>
<l n="220">occurrit comitum: nymphae, quas alma Cybebe</l>
<l>numen habere maris nymphasque e navibus esse</l>
<l>iusserat, innabant pariter fluctusque secabant,</l>
<l>quot prius aeratae steterant ad litora prorae.</l>
<l>Agnoscunt longe regem lustrantque choreis,</l>
<l n="225">quarum quae fandi doctissima Cymodocea</l>
<l>pone sequens dextra puppim tenet ipsaque dorso</l>
<l>eminet ac laeva tacitis subremigat undis,</l>
<l>tum sic ignarum adloquitur: &ldquo;Vigilasne, deum gens,</l>
<l>Aenea? Vigila et velis immitte rudentis.</l>
<l n="230">Nos sumus, Idaeae sacro de vertice pinus,</l>
<l>nunc pelagi nymphae, classis tua Perfidus ut nos</l>
<l>praecipitis ferro Rutulus flammaque premebat,</l>
<l>rupimus invitae tua vincula teque per aequor</l>
<l>quaerimus. Hanc Genetrix faciem miserata refecit</l>
<l n="235">et dedit esse deas aevumque agitare sub undis.</l>
<l>At puer Ascanius muro fossisque tenetur</l>
<l>tela inter media atque horrentis Marte Latinos.</l>
<l>Iam loca iussa tenent forti permixtus Etrusco</l>
<l>Arcas eques: medias illis opponere turmas,</l>
<l n="240">ne castris iungant, certast sententia Turno.</l>
<l>Surge age et Aurora socios veniente vocari</l>
<l>primus in arma iube et clipeum cape, quem dedit ipse</l>
<l>invictum Ignipotens atque oras ambiit auro.</l>
<l>Crastina lux, mea si non inrita dicta putaris,</l>
<l n="245">ingentis Rutulae spectabit caedis acervos.&rdquo;</l>
<l>Dixerat, et dextra discedens impulit altam</l>
<l>haud ignara modi puppim: fugit illa per undas</l>
<l>ocior et iaculo et ventos aequante sagitta.</l>
<l>Inde aliae celerant cursus. Stupet inscius ipse</l>
<l n="250">Tros Anchisiades; animos tamen omine tollit.</l>
<l>Tum breviter super adspectans convexa precatur:</l>
<l>&ldquo;Alma parens Idaea deum, cui Dindyma cordi</l>
<l>turrigeraeque urbis biiugique ad frena leones,</l>
<l>tu mihi nunc pugnae princeps, tu rite propinques</l>
<l n="255">augurium Phrygibusque adsis pede, diva, secundo.&rdquo;</l>
<l>Tantum effatus. Et interea revoluta rubebat</l>
<l>matura iam luce dies noctemque fugarat:</l>
<l>principio sociis edicit, signa sequantur</l>
<l>atque animos aptent armis pugnaeque parent se.</l>
<milestone ed="p" n="260" unit="card"/>
<l n="260">Iamque in conspectu Teucros habet et sua castra,</l>
<l>stans celsa in puppi; clipeum cum deinde sinistra</l>
<l>extulit ardentem. Clamorem ad sidera tollunt</l>
<l>Dardanidae e muris, spes addita suscitat iras,</l>
<l>tela manu iaciunt: quales sub nubibus atris</l>
<l n="265">Strymoniae dant signa grues atque aethera tranant</l>
<l>cum sonitu fugiuntque notos clamore secundo.</l>
<l>At Rutulo regi ducibusque ea mira videri</l>
<l>Ausoniis, donec versas ad litora puppes</l>
<l>respiciunt totumque adlabi classibus aequor.</l>
<l n="270">Ardet apex capiti cristisque a vertice flamma</l>
<l>funditur et vastos umbo vomit aureus ignes:</l>
<l>non secus ac liquida siquando nocte cometae</l>
<l>sanguinei lugubre rubent aut Sirius ardor,</l>
<l>ille sitim morbosque ferens mortalibus aegris,</l>
<l n="275">nascitur et laevo contristat lumine caelum.</l>
<milestone ed="p" n="276" unit="card"/>
<l>Haud tamen audaci Turno fiducia cessit</l>
<l>litora praecipere et venientis pellere terra.</l>
<l>[ultro animos tollit dictis atque increpat ultro]</l>
<l>&ldquo;Quod votis optastis, adest, perfringere dextra;</l>
<l n="280">in manibus Mars ipse viris. Nunc coniugis esto</l>
<l>quisque suae tectique memor, nunc magna referto</l>
<l>facta, patrum laudes. Ultro occurramus ad undam,</l>
<l>dum trepidi egressisque labant vestigia prima.</l>
<l>Audentis Fortuna iuvat,&rdquo;</l>
<l n="285">haec ait et secum versat, quos ducere contra</l>
<l>vel quibus obsessos possit concredere muros.</l>
<milestone ed="p" n="287" unit="card"/>
<l>Interea Aeneas socios de puppibus altis</l>
<l>pontibus exponit. Multi servare recursus</l>
<l>languentis pelagi et brevibus se credere saltu,</l>
<l n="290">per remos alii. Speculatus litora Tarchon,</l>
<l>qua vada non sperat nec fracta remurmurat unda,</l>
<l>sed mare inoffensum crescenti adlabitur aestu,</l>
<l>advertit subito proram sociosque precatur:</l>
<l>&ldquo;Nunc, o lecta manus, validis incumbite remis;</l>
<l n="295">tollite, ferte rates; inimicam findite rostris</l>
<l>hanc terram, sulcumque sibi premat ipsa carina.</l>
<l>Frangere nec tali puppim statione recuso</l>
<l>arrepta tellure semel.&rdquo; Quae talia postquam</l>
<l>effatus Tarchon, socii consurgere tonsis</l>
<l n="300">spumantisque rates arvis inferre Latinis,</l>
<l>donec rostra tenent siccum et sedere carinae</l>
<l>omnes innocuae, sed non puppis tua, Tarchon.</l>
<l>Namque inflicta vadis dorso dum pendet iniquo,</l>
<l>anceps sustentata diu fluctusque fatigat,</l>
<l n="305">solvitur atque viros mediis exponit in undis</l>
<l>fragmina remorum quos et fluitantia transtra</l>
<l>impediunt, retrahitque pedem simul unda relabens.</l>
<milestone ed="p" n="308" unit="card"/>
<l>Nec Turnum segnis retinet mora, sed rapit acer</l>
<l>totam aciem in Teucros et contra in litore sistit.</l>
<l n="310">Signa canunt. Primus turmas invasit agrestis</l>
<l>Aeneas, omen pugnae, stravitque Latinos</l>
<l>occiso Therone, virum qui maximus ultro</l>
<l>Aenean petit: huic gladio perque aerea suta,</l>
<l>per tunicam squalentem auro latus haurit apertum.</l>
<l n="315">Inde Lichan ferit, exsectum iam matre perempta</l>
<l>et tibi, Phoebe, sacrum: casus evadere ferri</l>
<l>quo licuit parvo? Nec longe Cissea durum</l>
<l>immanemque Gyan, sternentis agmina clava,</l>
<l>deiecit Leto: nihil illos Herculis arma</l>
<l n="320">nec validae iuvere manus genitorque Melampus,</l>
<l>Alcidae comes usque gravis dum terra labores</l>
<l>praebuit. Ecce Pharo, voces dum iactat inertis,</l>
<l>intorquens iaculum clamanti sistit in ore.</l>
<l>Tu quoque, flaventem prima lanugine malas</l>
<l n="325">dum sequeris Clytium infelix, nova gaudia, Cydon,</l>
<l>Dardania stratus dextra, securus amorum,</l>
<l>qui iuvenum tibi semper erant, miserande iaceres,</l>
<l>ni fratrum stipata cohors foret obvia, Phorci</l>
<l>progenies, septem numero, septenaque tela</l>
<l n="330">coniciunt; partim galea clipeoque resultant</l>
<l>inrita, deflexit partim stringentia corpus</l>
<l>alma Venus. Fidum Aeneas adfatur Achaten:</l>
<l>&ldquo;Suggere tela mihi: non ullum dextera frustra</l>
<l>torserit in Rutulos, steterunt quae in corpore Graium</l>
<l n="335">Iliacis campis.&rdquo; Tum magnam corripit hastam</l>
<l>et iacit: illa volans clipei transverberat aera</l>
<l>Maeonis et thoraca simul cum pectore rumpit.</l>
<l>Huic frater subit Alcanor fratremque ruentem</l>
<l>sustentat dextra: traiecto missa lacerto</l>
<l n="340">protinus hasta fugit servatque cruenta tenorem,</l>
<l>dexteraque ex umero nervis moribunda pependit.</l>
<l>Tum Numitor iaculo fratris de corpore rapto</l>
<l>Aenean petiit; sed non et figere contra</l>
<l>est licitum, magnique femur perstrinxit Achatae.</l>
<milestone ed="p" n="345" unit="card"/>
<l n="345">Hic Curibus fidens primaevo corpore Clausus</l>
<l>advenit et rigida Dryopem ferit eminus hasta</l>
<l>sub mentum graviter pressa pariterque loquentis</l>
<l>vocem animamque rapit traiecto gutture; at ille</l>
<l>fronte ferit terram et crassum vomit ore cruorem.</l>
<l n="350">Tres quoque Threicios Boreae de gente suprema</l>
<l>et tris, quos Idas pater et patria Ismara mittit,</l>
<l>per varios sternit casus. Accurrit Halaesus</l>
<l>Auruncaeque manus, subit et Neptunia proles,</l>
<l>insignis Messapus equis. Expellere tendunt</l>
<l n="355">nunc hi, nunc illi; certatur limine in ipso</l>
<l>Ausoniae. Magno discordes aethere venti</l>
<l>proelia ceu tollunt animis et viribus aequis;</l>
<l>non ipsi inter se, non nubila, non mare cedit;</l>
<l>anceps pugna diu, stant obnixa omnia contra:</l>
<l n="360">haud aliter Troianae acies aciesque Latinae</l>
<l>concurrunt; haeret pede pes densusque viro vir.</l>
<milestone ed="p" n="362" unit="card"/>
<l>At parte ex alia, qua saxa rotantia late</l>
<l>impulerat torrens arbustaque diruta ripis,</l>
<l>Arcadas insuetos acies inferre pedestris</l>
<l n="365">ut vidit Pallas Latio dare terga sequaci</l>
<l>(aspera quis natura loci dimittere quando</l>
<l>suasit equos), unum quod rebus restat egenis,</l>
<l>nunc prece, nunc dictis virtutem accendit amaris:</l>
<l>&ldquo;Quo fugitis, socii? Per vos et fortia facta,</l>
<l n="370">per ducis Evandri nomen devictaque bella</l>
<l>Opemque meam, patriae quae nunc subit aemula laudi,</l>
<l>fidite ne pedibus. Ferro rumpenda per hostis</l>
<l>est via. Qua globus ille virum densissimus urget,</l>
<l>hac vos et Pallanta ducem patria alta reposcit.</l>
<l n="375">Numina nulla premunt, mortali urgemur ab hoste</l>
<l>mortales, totidem nobis animaeque manusque.</l>
<l>Ecce, maris magna claudit nos obice pontus,</l>
<l>deest iam terra fugae: pelagus Troiamne petemus?&rdquo;</l>
<l>Haec ait et medius densos prorumpit in hostis.</l>
<milestone ed="p" n="380" unit="card"/>
<l n="380">Obvius huic primum, fatis adductus iniquis,</l>
<l>fit Lagus. Hunc, magno vellit dum pondere saxum,</l>
<l>intorto figit telo, discrimina costis</l>
<l>per medium qua spina dabat, hastamque receptat</l>
<l>ossibus haerentem. Quem non super occupat Hisbo,</l>
<l n="385">ille quidem hoc sperans: nam Pallas ante ruentem,</l>
<l>dum furit, incautum crudeli morte sodalis</l>
<l>excipit atque ensem tumido in pulmone recondit.</l>
<l>Hinc Sthenium petit et Rhoeti de gente vetusta</l>
<l>Anchemolum, thalamos ausum incestare novercae.</l>
<l n="390">Vos etiam, gemini, Rutulis cecidistis in agris,</l>
<l>Daucia, Laride Thymberque, simillima proles,</l>
<l>indiscreta suis gratusque parentibus error;</l>
<l>at nunc dura dedit vobis discrimina Pallas:</l>
<l>nam tibi, Thymbre, caput Evandrius abstulit ensis;</l>
<l n="395">te decisa suum, Laride, dextera quaerit</l>
<l>semianimesque micant digiti ferrumque retractant.</l>
<l>Arcadas accensos monitu et praeclara tuentis</l>
<l>facta viri mixtus dolor et pudor armat in hostis.</l>
<milestone ed="p" n="399" unit="card"/>
<l>Tum Pallas biiugis fugientem Rhoetea praeter</l>
<l n="400">traicit. Hoc spatium tantumque morae fuit Ilo;</l>
<l>Ilo namque procul validam direxerat hastam,</l>
<l>quam medius Rhoeteus intercipit, optime Teuthra,</l>
<l>te fugiens fratremque Tyren, curruque volutus</l>
<l>caedit semianimis Rutulorum calcibus arva.</l>
<l n="405">Ac velut optato ventis aestate coortis</l>
<l>dispersa immittit silvis incendia pastor,</l>
<l>correptis subito mediis extenditur una</l>
<l>horrida per latos acies Volcania campos;</l>
<l>ille sedens victor flammas despectat ovantis:</l>
<l n="410">non aliter socium virtus coit omnis in unum</l>
<l>teque iuvat, Palla. Sed bellis acer Halaesus</l>
<l>tendit in adversos seque in sua conligit arma.</l>
<l>Hic mactat Ladona Pheretaque Demodocumque,</l>
<l>Strymonio dextram fulgenti deripit ense</l>
<l n="415">elatam in iugulum, saxo ferit ora Thoantis</l>
<l>ossaque dispersit cerebro permixta cruento.</l>
<l>Fata canens silvis genitor celarat Halaesum:</l>
<l>ut senior leto canentia lumina solvit,</l>
<l>iniecere manum Parcae telisque sacrarunt</l>
<l n="420">Evandri. Quem sic Pallas petit ante precatus:</l>
<l>&ldquo;Da nunc, Thybri pater, ferro, quod missile libro,</l>
<l>fortunam atque viam duri per pectus Halaesi.</l>
<l>Haec arma exuviasque viri tua quercus habebit.&rdquo;</l>
<l>Audiit illa deus: dum texit Imaona Halaesus,</l>
<l n="425">Arcadio infelix telo dat pectus inermum.</l>
<milestone ed="p" n="426" unit="card"/>
<l>At non caede viri tanta perterrita Lausus,</l>
<l>pars ingens belli, sinit agmina: primus Abantem</l>
<l>oppositum interimit, pugnae nodumque moramque.</l>
<l>Sternitur Arcadiae proles, sternuntur Etrusci</l>
<l n="430">et vos, O Grais imperdita corpora, Teucri.</l>
<l>Agmina concurrunt ducibusque et viribus aequis.</l>
<l>Extremi addensent acies nec turba moveri</l>
<l>tela manusque sinit. Hinc Pallas instat et urget,</l>
<l>hinc contra Lausus, nec multum discrepat aetas:</l>
<l n="435">egregii forma, sed quis Fortuna negarat</l>
<l>in patriam reditus. Ipsos concurrere passus</l>
<l>haud tamen inter se magni regnator Olympi:</l>
<l>mox illos sua fata manent maiore sub hoste.</l>
<milestone ed="p" n="439" unit="card"/>
<l>Interea soror alma monet succedere Lauso</l>
<l n="440">Turnum, qui volucri curru medium secat agmen.</l>
<l>Ut vidit socios: &ldquo;Tempus desistere pugnae;</l>
<l>solus ego in Pallanta feror, soli mihi Pallas</l>
<l>debetur; cuperem ipse parens spectator adesset.&rdquo;</l>
<l>Haec ait, et socii cesserunt aequore iusso.</l>
<l n="445">At Rutulum abscessu iuvenis tum iussa superba</l>
<l>miratus stupet in Turno corpusque per ingens</l>
<l>lumina volvit obitque truci procul omnia visu</l>
<l>talibus et dictis it contra dicta tyranni:</l>
<l>&ldquo;Aut spoliis ego iam raptis laudabor opimis</l>
<l n="450">aut leto insigni: sorti pater aequus utrique est.</l>
<l>Tolle minas.&rdquo; Fatus medium procedit in aequor.</l>
<l>Frigidus Arcadibus coit in praecordia sanguis.</l>
<l>Desiluit Turnus biiugis, pedes apparat ire</l>
<l>comminus; utque leo, specula cum vidit ab alta</l>
<l n="455">stare procul campis meditantem in proelia taurum,</l>
<l>advolat: haud alia est Turni venientis imago.</l>
<l>Hunc ubi contiguum missae fore credidit hastae,</l>
<l>ire prior Pallas, siqua fors adiuvet ausum</l>
<l>viribus imparibus, magnumque ita ad aethera fatur:</l>
<l n="460">&ldquo;Per patris hospitium et mensas, quas advena adisti,</l>
<l>te precor, Alcide, coeptis ingentibus adsis.</l>
<l>Cernat semineci sibi me rapere arma cruenta</l>
<l>victoremque ferant morientia lumina Turni.&rdquo;</l>
<l>Audiit Alcides iuvenem magnumque sub imo</l>
<l n="465">corde premit gemitum lacrimasque effundit inanis.</l>
<l>Tum Genitor natum dictis adfatur amicis:</l>
<l>&ldquo;Stat sua cuique dies, breve et inreparabile tempus</l>
<l>omnibus est vitae: sed famam extendere factis,</l>
<l>hoc virtutis opus. Troiae sub moenibus altis</l>
<l n="470">tot nati cecidere deum; quin occidit una</l>
<l>Sarpedon, mea progenies. Etiam sua Turnum</l>
<l>fata vocant, metasque dati pervenit ad aevi.&rdquo;</l>
<l>Sic ait atque oculos Rutulorum reicit arvis.</l>
<l>At Pallas magnis emittit viribus hastam</l>
<l n="475">vaginaque cava fulgentem deripit ensem.</l>
<l>Illa volans umeri surgunt qua tegmina summa</l>
<l>incidit atque viam clipei molita per oras</l>
<l>tandem etiam magno strinxit de corpore Turni.</l>
<l>Hic Turnus ferro praefixum robur acuto</l>
<l n="480">in Pallanta diu librans iacit atque ita fatur:</l>
<l>&ldquo;Adspice, num mage sit nostrum penetrabile telum.&rdquo;</l>
<l>Dixerat; at clipeum, tot ferri terga, tot aeris,</l>
<l>quem pellis totiens obeat circumdata tauri,</l>
<l>vibranti cuspis medium transverberat ictu</l>
<l n="485">loricaeque moras et pectus perforat ingens.</l>
<l>Ille rapit calidum frustra de volnere telum:</l>
<l>una eademque via sanguis animusque sequuntur.</l>
<l>Corruit in volnus, sonitum super arma dedere</l>
<l>et terram hostilem moriens petit ore cruento.</l>
<l n="490">Quem Turnus super adsistens,</l>
<l>&ldquo;Arcades, haec,&rdquo; inquit, &ldquo;memores mea dicta referte</l>
<l>Euandro; qualem meruit, Pallanta remitto.</l>
<l>Quisquis honos tumuli, quidquid solamen humandi est,</l>
<l>largior. Haud illi stabunt Aeneia parvo</l>
<l n="495">hospitia.&rdquo; Et laevo pressit pede talia fatus</l>
<l>exanimem, rapiens immania pondera baltei</l>
<l>impressumque nefas, una sub nocte iugali</l>
<l>caesa manus iuvenum foede thalamique cruenti,</l>
<l>quae Clonus Eurytides multo caelaverat auro;</l>
<l n="500">quo nunc Turnus ovat spolio gaudetque potitus.</l>
<l>Nescia mens hominum fati sortisque futurae</l>
<l>et servare modum, rebus sublata secundis!</l>
<l>Turno tempus erit, magno cum optaverit emptum</l>
<l>intactum Pallanta et cum spolia ista diemque</l>
<l n="505">oderit. At socii multo gemitu lacrimisque</l>
<l>impositum scuto referunt Pallanta frequentes.</l>
<l>O dolor atque decus magnum rediture parenti</l>
<l>haec te prima dies bello dedit, haec eadem aufert,</l>
<l>cum tamen ingentis Rutulorum linquis acervos.</l>
<milestone ed="p" n="510" unit="card"/>
<l n="510">Nec iam fama mali tanti, sed certior auctor</l>
<l>advolat Aeneae, tenui discrimine leti</l>
<l>esse suos, versis tempus succurrere Teucris.</l>
<l>Proxima quaeque metit gladio latumque per agmen</l>
<l>ardens limitem agit ferro, te, Turne, superbum</l>
<l n="515">caede nova quaerens. Pallas, Euander, in ipsis</l>
<l>omnia sunt oculis, mensae, quas advena primas</l>
<l>tunc adiit, dextraeque datae. Sulmone creatos</l>
<l>quattuor hic iuvenes, totidem, quos educat Ufens,</l>
<l>viventis rapit, inferias quos immolet umbris</l>
<l n="520">captivoque rogi perfundat sanguine flammas.</l>
<l>Inde Mago procul infensam contenderat hastam.</l>
<l>Ille astu subit ac tremibunda supervolat hasta,</l>
<l>et genua amplectens effatur talia supplex:</l>
<l>&ldquo;Per patrios manis et spes surgentis Iuli</l>
<l n="525">te precor, hanc animam serves natoque patrique.</l>
<l>Est domus alta, iacent penitus defossa talenta</l>
<l>caelati argenti, sunt auri pondera facti</l>
<l>infectique mihi. Non hic victoria Teucrum</l>
<l>vertitur aut anima una dabit discrimina tanta.&rdquo;</l>
<l n="530">Dixerat. Aeneas contra cui talia reddit:</l>
<l>&ldquo;Argenti atque auri memoras quae multa talenta,</l>
<l>natis parce tuis. Belli commercia Turnus</l>
<l>sustulit ista prior iam tum Pallante perempto.</l>
<l>Hoc patris Anchisae manes, hoc sentit Iulus.&rdquo;</l>
<l n="535">Sic fatus galeam laeva tenet atque reflexa</l>
<l>cervice orantis capulo tenus applicat ensem.</l>
<l>Nec procul Haemonides, Phoebi Triviaeque sacerdos,</l>
<l>infula cui sacra redimibat tempora vitta,</l>
<l>totus conlucens veste atque insignibus armis.</l>
<l n="540">Quem congressus agit campo lapsumque superstans</l>
<l>immolat ingentique umbra tegit; arma Serestus</l>
<l>lecta refert umeris, tibi, rex Gradive, tropaeum.</l>
<milestone ed="p" n="543" unit="card"/>
<l>Instaurant acies Volcani stirpe creatus</l>
<l>Caeculus et veniens Marsorum montibus Umbro:</l>
<l n="545">Dardanides contra furit. Anxuris ense sinistram</l>
<l>et totum clipei ferro deiecerat orbem;</l>
<l>dixerat ille aliquid magnum vimque adfore verbo</l>
<l>crediderat caeloque animum fortasse ferebat</l>
<l>canitiemque sibi et longos promiserat annos:</l>
<l n="550">Tarquitus exultans contra fulgentibus armis,</l>
<l>silvicolae Fauno Dryope quem nympha crearat,</l>
<l>obvius ardenti sese obtulit. Ille reducta</l>
<l>loricam clipeique ingens onus impedit hasta;</l>
<l>tum caput orantis nequiquam et multa parantis</l>
<l n="555">dicere deturbat terrae truncumque tepentem</l>
<l>provolvens super haec inimico pectore fatur:</l>
<l>&ldquo;Istic nunc, metuende, iace. Non te optima mater</l>
<l>condet humi patrioque onerabit membra sepulchro:</l>
<l>alitibus linquere feris aut gurgite mersum</l>
<l n="560">unda feret piscesque impasti volnera lambent.&rdquo;</l>
<l>Protinus Antaeum et Lucam, prima agmina Turni,</l>
<l>persequitur fortemque Numam fulvumque Camertem,</l>
<l>magnanimo Volcente satum, ditissimus agri</l>
<l>qui fuit Ausonidum et tacitis regnavit Amyclis.</l>
<l n="565">Aegaeon qualis, centum cui bracchia dicunt</l>
<l>centenasque manus, quinquaginta oribus ignem</l>
<l>pectoribusque arsisse, Iovis cum fulmina contra</l>
<l>tot paribus streperet clipeis, tot stringeret enses:</l>
<l>sic toto Aeneas desaevit in aequore victor,</l>
<l n="570">ut semel intepuit mucro. Quin ecce Niphaei</l>
<l>quadriiugis in equos adversaque pectora tendit.</l>
<l>Atque illi longe gradientem et dira frementem</l>
<l>ut videre, metu versi retroque ruentes</l>
<l>effunduntque ducem rapiuntque ad litora currus.</l>
<milestone ed="p" n="575" unit="card"/>
<l n="575">Interea biiugis infert se Lucagus albis</l>
<l>in medios fraterque Liger; sed frater habenis</l>
<l>flectit equos, strictum rotat acer Lucagus ensem.</l>
<l>Haud tulit Aeneas tanto fervore furentis:</l>
<l>inruit adversaque ingens apparuit hasta.</l>
<l n="580">Cui Liger:</l>
<l>&ldquo;Non Diomedis equos nec currum cernis Achillis</l>
<l>aut Phrygiae campos: nunc belli finis et aevi</l>
<l>his dabitur terris.&rdquo; Vesano talia late</l>
<l>dicta volant Ligeri. Sed non et Tro&iuml;us heros</l>
<l n="585">dicta parat contra: iaculum nam torquet in hostem.</l>
<l>Lucagus ut pronus pendens in verbera telo</l>
<l>admonuit biiugos, proiecto dum pede laevo</l>
<l>aptet se pugnae, subit oras hasta per imas</l>
<l>fulgentis clipei, tum laevum perforat inguen:</l>
<l n="590">excussus curru moribundus volvitur arvis.</l>
<l>Quem pius Aeneas dictis adfatur amaris:</l>
<l>&ldquo;Lucage, nulla tuos currus fuga segnis equorum</l>
<l>prodidit aut vanae vertere ex hostibus umbrae:</l>
<l>ipse rotis saliens iuga deseris.&rdquo; Haec ita fatus</l>
<l n="595">arripuit biiugos; frater tendebat inertis</l>
<l>infelix palmas, curru delapsus eodem:</l>
<l>&ldquo;Per te, per qui te talem genuere parentes,</l>
<l>vir Troiane, sine hanc animam et miserere precantis.&rdquo;</l>
<l>Pluribus oranti Aeneas: &ldquo;Haud talia dudum</l>
<l n="600">dicta dabas. Morere et fratrem ne desere frater.&rdquo;</l>
<l>Tum latebras animae pectus mucrone recludit.</l>
<l>Talia per campos edebat funera ductor</l>
<l>Dardanius, torrentis aquae vel turbinis atri</l>
<l>more furens. Tandem erumpunt et castra relinquunt</l>
<l n="605">Ascanius puer et nequiquam obsessa iuventus.</l>
<milestone ed="p" n="606" unit="card"/>
<l>Iunonem interea compellat Iuppiter ultro:</l>
<l>&ldquo;O germana mihi atque eadem gratissima coniunx,</l>
<l>ut rebare, Venus, nec te sententia fallit,</l>
<l>Troianas sustentat opes, non vivida bello</l>
<l n="610">dextra viris animusque ferox patiensque pericli.&rdquo;</l>
<l>Cui Iuno summissa &ldquo;Quid, o pulcherrime coniunx,</l>
<l>sollicitas aegram et tua tristia dicta timentem?</l>
<l>Si mihi, quae quondam fuerat quamque esse decebat,</l>
<l>vis in amore foret, non hoc mihi namque negares,</l>
<l n="615">omnipotens, quin et pugnae subducere Turnum</l>
<l>et Dauno possem incolumem servare parenti.</l>
<l>Nunc pereat Teucrisque pio det sanguine poenas.</l>
<l>Ille tamen nostra deducit origine nomen</l>
<l>Pilumnusque illi quartus pater et tua larga</l>
<l n="620">saepe manu multisque oneravit limina donis.&rdquo;</l>
<l>Cui rex aetherii breviter sic fatur Olympi:</l>
<l>&ldquo;Si mora praesentis leti tempusque caduco</l>
<l>oratur iuveni meque hoc ita ponere sentis,</l>
<l>tolle fuga Turnum atque instantibus eripe fatis</l>
<l n="625">hactenus indulsisse vacat. Sin altior istis</l>
<l>sub precibus venia ulla latet totumque moveri</l>
<l>mutarive putas bellum, spes pascis inanis.&rdquo;</l>
<l>Et Iuno adlacrimans: &ldquo;Quid si, quae voce gravaris,</l>
<l>mente dares atque haec Turno rata vita maneret?</l>
<l n="630">Nunc manet insontem gravis exitus, aut ego veri</l>
<l>vana feror. Quod ut O potius formidine falsa</l>
<l>ludar et in melius tua, qui potes, orsa reflectas!&rdquo;</l>
<milestone ed="p" n="633" unit="card"/>
<l>Haec ubi dicta dedit, caelo se protinus alto</l>
<l>misit, agens hiemem nimbo succincta per auras,</l>
<l n="635">Iliacamque aciem et Laurentia castra petivit.</l>
<l>Tum dea nube cava tenuem sine viribus umbram</l>
<l>in faciem Aeneae, visu mirabile monstrum,</l>
<l>Dardaniis ornat telis clipeumque iubasque</l>
<l>divini adsimulat capitis, dat inania verba,</l>
<l n="640">dat sine mente sonum gressusque effingit euntis,</l>
<l>morte obita qualis fama est volitare figuras</l>
<l>aut quae sopitos deludunt somnia sensus.</l>
<l>At primas laeta ante acies exsultat imago</l>
<l>inritatque virum telis et voce lacessit.</l>
<l n="645">Instat cui Turnus stridentemque eminus hastam</l>
<l>conicit: illa dato vertit vestigia tergo.</l>
<l>Tum vero Aenean aversum ut cedere Turnus</l>
<l>credidit atque animo spem turbidus hausit inanem,</l>
<l>&ldquo;Quo fugis, Aenea? Thalamos ne desere pactos;</l>
<l n="650">hac dabitur dextra tellus quaesita per undas.&rdquo;</l>
<l>Talia vociferans sequitur strictumque coruscat</l>
<l>mucronem nec ferre videt sua gaudia ventos.</l>
<milestone ed="p" n="653" unit="card"/>
<l>Forte ratis celsi coniuncta crepidine saxi</l>
<l>expositis stabat scalis et ponte parato,</l>
<l n="655">qua rex Clusinis advectus Osinius oris.</l>
<l>Huc sese trepida Aeneae fugientis imago</l>
<l>conicit in latebras; nec Turnus segnior instat</l>
<l>exsuperatque moras et pontis transilit altos.</l>
<l>Vix proram attigerat: rumpit Saturnia funem</l>
<l n="660">avolsamque rapit revoluta per aequora navem.</l>
<l>Illum autem Aeneas absentem in praelia poscit;</l>
<l>obvia multa virum demittit corpora morti:</l>
<l>tum levis haud ultra latebras iam quaerit imago,</l>
<l>sed sublime volans nubi se immiscuit atrae.</l>
<l n="665">Cum Turnum medio interea fert aequore turbo.</l>
<l>Respicit ignarus rerum ingratusque salutis</l>
<l>et duplicis cum voce manus ad sidera tendit:</l>
<l>&ldquo;Omnipotens genitor, tanton me crimine dignum</l>
<l>duxisti et talis voluisti expendere poenas?</l>
<l n="670">Quo feror? Unde abii? Quae me fuga quemve reducit?</l>
<l>Laurentisne iterum muros aut castra videbo?</l>
<l>Quid manus illa virum, qui me meaque arma secuti?</l>
<l>Quosne (nefas) omnis infanda in morte reliqui</l>
<l>et nunc palantis video gemitumque cadentum</l>
<l n="675">accipio! Quid ago? Aut quae iam satis ima dehiscat</l>
<l>terra mihi? Vos O potius miserescite venti:</l>
<l>in rupes, in saxa, volens vos Turnus adoro</l>
<l>ferte ratem saevisque vadis immittite Syrtis,</l>
<l>quo neque me Rutuli nec conscia fama sequatur.&rdquo;</l>
<l n="680">Haec memorans animo nunc huc, nunc fluctuat illuc,</l>
<l>an sese mucrone ob tantum dedecus amens</l>
<l>induat et crudum per costas exigat ensem,</l>
<l>fluctibus an iaciat mediis et litora nando</l>
<l>curva petat Teucrumque iterum se reddat in arma.</l>
<l n="685">Ter conatus utramque viam, ter maxima Iuno</l>
<l>continuit iuvenemque animi miserata repressit.</l>
<l>Labitur alta secans fluctuque aestuque secundo</l>
<l>et patris antiquam Dauni defertur ad urbem.</l>
<milestone ed="p" n="689" unit="card"/>
<l>At Iovis interea monitis Mezentius ardens</l>
<l n="690">succedit pugnae Teucrosque invadit ovantis.</l>
<l>Concurrunt Tyrrhenae acies atque omnibus uni,</l>
<l>uni odiisque viro telisque frequentibus instant.</l>
<l>Ille velut rupes, vastum quae prodit in aequor,</l>
<l>obvia ventorum furiis expostaque ponto,</l>
<l n="695">vim cunctam atque minas perfert caelique marisque,</l>
<l>ipsa immota manens, prolem Dolichaonis Hebrum</l>
<l>sternit humi, cum quo Latagum Palmumque fugacem,</l>
<l>sed Latagum saxo atque ingenti fragmine montis</l>
<l>occupat os faciemque adversam, poplite Palmum</l>
<l n="700">succiso volvi segnem sinit, armaque Lauso</l>
<l>donat habere umeris et vertice figere cristas.</l>
<l>Nec non Euanthen Phrygium Paridisque Mimanta</l>
<l>aequalem comitemque, una quem nocte Theano</l>
<l>in lucem genitori Amyco dedit et face praegnans</l>
<l n="705">Cisseis regina Parin creat: urbe paterna</l>
<l>occubat, ignarum Laurens habet ora Mimanta.</l>
<l>Ac velut ille canum morsu de montibus altis</l>
<l>actus aper, multos Vesulus quem pinifer annos</l>
<l>defendit multosve palus Laurentia, silva</l>
<l n="710">pastus harundinea, postquam inter retia ventum est,</l>
<l>substitit infremuitque ferox et inhorruit armos,</l>
<l>nec cuiquam irasci propiusque accedere virtus,</l>
<l>sed iaculis tutisque procul clamoribus instant;</l>
<l>haud aliter, iustae quibus est Mezentius irae,</l>
<l n="715">non ulli est animus stricto concurrere ferro;</l>
<l>missilibus longe et vasto clamore lacessunt:</l>
<l>ille autem impavidus partis cunctatur in omnis,</l>
<l>dentibus infrendens, et tergo decutit hastas.</l>
<milestone ed="p" n="719" unit="card"/>
<l>Venerat antiquis Corythi de finibus Acron,</l>
<l n="720">Graius homo, infectos linquens profugus hymenaeos.</l>
<l>Hunc ubi miscentem longe media agmina vidit,</l>
<l>purpureum pennis et pactae coniugis ostro:</l>
<l>impastus stabula alta leo ceu saepe peragrans,</l>
<l>suadet enim vesana fames, si forte fugacem</l>
<l n="725">conspexit capream aut surgentem in cornua cervum,</l>
<l>gaudet, hians immane, comasque arrexit et haeret</l>
<l>visceribus super accumbens, lavit inproba taeter</l>
<l>ora cruor,</l>
<l>sic ruit in densos alacer Mezentius hostis.</l>
<l n="730">Sternitur infelix Acron et calcibus atram</l>
<l>tundit humum expirans infractaque tela cruentat.</l>
<l>Atque idem fugientem haud est dignatus Oroden</l>
<l>sternere nec iacta caecum dare cuspide volnus:</l>
<l>obvius adversoque occurrit seque viro vir</l>
<l n="735">contulit, haud furto melior, sed fortibus armis.</l>
<l>Tum super abiectum posito pede nixus et hasta:</l>
<l>&ldquo;Pars belli haud temnenda, viri, iacet altus Orodes.&rdquo;</l>
<l>Conclamant socii laetum paeana secuti.</l>
<l>Ille autem exspirans: &ldquo;Non me, quicumque es, inulto,</l>
<l n="740">victor, nec longum laetabere: te quoque fata</l>
<l>prospectant paria atque eadem mox arva tenebis.&rdquo;</l>
<l>Ad quae subridens mixta Mezentius ira:</l>
<l>&ldquo;Nunc morere. Ast de me divom pater atque hominum rex</l>
<l>viderit.&rdquo; Hoc dicens eduxit corpore telum:</l>
<l n="745">olli dura quies oculos et ferreus urget</l>
<l>somnus, in aeternam clauduntur lumina noctem.</l>
<milestone ed="p" n="747" unit="card"/>
<l>Caedicus Alcathoum obtruncat, Sacrator Hydaspen</l>
<l>Partheniumque Rapo et praedurum viribus Orsen,</l>
<l>Messapus Croniumque Lycaoniumque Erichaeten,</l>
<l n="750">illum infrenis equi lapsu tellure iacentem,</l>
<l>hunc peditem. Pedes et Lycius processerat Agis,</l>
<l>quem tamen haud expers Valerus virtutis avitae</l>
<l>deicit; at Thronium Salius Saliumque Nealces</l>
<l>insidiis, iaculo et longe fallente sagitta.</l>
<milestone ed="p" n="755" unit="card"/>
<l n="755">Iam gravis aequabat luctus et mutua Mavors</l>
<l>funera: caedebant pariter pariterque ruebant</l>
<l>victores victique, neque his fuga nota neque illis.</l>
<l>Di Iovis in tectis iram miserantur inanem</l>
<l>amborum et tantos mortalibus esse labores:</l>
<l n="760">hinc Venus, hinc contra spectat Saturnia Iuno,</l>
<l>pallida Tisiphone media inter milia saevit.</l>
<l>At vero ingentem quatiens Mezentius hastam</l>
<l>turbidus ingreditur campo. Quam magnus Orion,</l>
<l>cum pedes incedit medii per maxima Nerei</l>
<l n="765">stagna viam scindens, umero supereminet undas</l>
<l>aut summis referens annosam montibus ornum</l>
<l>ingrediturque solo et caput inter nubila condit:</l>
<l>talis se vastis infert Mezentius armis.</l>
<milestone ed="p" n="769" unit="card"/>
<l>Huic contra Aeneas, speculatus in agmine longo,</l>
<l n="770">obvius ire parat. Manet imperterritus ille,</l>
<l>hostem magnanimum opperiens, et mole sua stat;</l>
<l>atque oculis spatium emensus, quantum satis hastae:</l>
<l>&ldquo;Dextra mihi deus et telum, quod missile libro,</l>
<l>nunc adsint! Voveo praedonis corpore raptis</l>
<l n="775">indutum spoliis ipsum te, Lause, tropaeum</l>
<l>Aeneae.&rdquo; Dixit stridentemque eminus hastam</l>
<l>iecit; at illa volans clipeo est excussa proculque</l>
<l>egregium Antoren latus inter et ilia figit,</l>
<l>Herculis Antoren comitem, qui missus ab Argis</l>
<l n="780">haeserat Euandro atque Itala consederat urbe.</l>
<l>Sternitur infelix alieno volnere caelumque</l>
<l>aspicit et dulcis moriens reminiscitur Argos</l>
<l>tum pius Aeneas hastam iacit: illa per orbem</l>
<l>aere cavum triplici, per linea terga tribusque</l>
<l n="785">transit intextum tauris opus imaque sedit</l>
<l>inguine, sed viris haud pertulit. Ocius ensem</l>
<l>Aeneas, viso Tyrrheni sanguine laetus,</l>
<l>eripit a femine et trepidanti fervidus instat.</l>
<l>Ingemuit cari graviter genitoris amore,</l>
<l n="790">ut vidit, Lausus, lacrimaeque per ora volutae.</l>
<milestone ed="p" n="791" unit="card"/>
<l>Hic mortis durae casum tuaque optima facta,</l>
<l>siqua fidem tanto est operi latura vetustas,</l>
<l>non equidem nec te, iuvenis memorande, silebo.</l>
<l>Ille pedem referens et inutilis inque ligatus</l>
<l n="795">cedebat clipeoque inimicum hastile trahebat:</l>
<l>prorupit iuvenis seseque immiscuit armis</l>
<l>iamque adsurgentis dextra plagamque ferentis</l>
<l>Aeneae subiit mucronem ipsumque morando</l>
<l>sustinuit.  Socii magno clamore sequuntur,</l>
<l n="800">dum genitor nati parma protectus abiret,</l>
<l>telaque coniciunt proturbantque eminus hostem</l>
<l>missilibus. Furit Aeneas tectusque tenet se.</l>
<l>Ac velut effusa siquando grandine nimbi</l>
<l>praecipitant, omnis campis diffugit arator</l>
<l n="805">omnis et agricola et tuta latet arce viator,</l>
<l>aut amnis ripis aut alti fornice saxi,</l>
<l>dum pluit in terris, ut possint sole reducto</l>
<l>exercere diem: sic obrutus undique telis</l>
<l>Aeneas nubem belli, dum detonet omnis,</l>
<l n="810">sustinet et Lausum increpitat Lausoque minatur:</l>
<l>&ldquo;Quo moriture ruis maioraque viribus audes?</l>
<l>Fallit te incautum pietas tua.&rdquo; Nec minus ille</l>
<l>exsultat demens; saevae iamque altius irae</l>
<l>Dardanio surgunt ductori, extremaque Lauso</l>
<l n="815">Parcae fila legunt: validum namque exigit ensem</l>
<l>per medium Aeneas iuvenem totumque recondit.</l>
<l>Transiit et parmam mucro, levia arma minacis,</l>
<l>et tunicam, molli mater quam neverat auro,</l>
<l>implevitque sinum sanguis; tum vita per auras</l>
<l n="820">concessit maesta ad manis corpusque reliquit.</l>
<l>At vero ut voltum vidit morientis et ora,</l>
<l>ora modis Anchisiades pallentia miris,</l>
<l>ingemuit miserans graviter dextramque tetendit,</l>
<l>et mentem patriae subiit pietatis imago.</l>
<l n="825">&ldquo;Quid tibi nunc, miserande puer, pro laudibus istis,</l>
<l>quid pius Aeneas tanta dabit indole dignum?</l>
<l>Arma, quibus laetatus, habe tua, teque parentum</l>
<l>manibus et cineri, siqua est ea cura, remitto.</l>
<l>Hoc tamen infelix miseram solabere mortem:</l>
<l n="830">Aeneae magni dextra cadis.&rdquo; Increpat ultro</l>
<l>cunctantis socios et terra sublevat ipsum,</l>
<l>sanguine turpantem comptos de more capillos.</l>
<milestone ed="p" n="833" unit="card"/>
<l>Interea genitor Tiberini ad fluminis undam</l>
<l>volnera siccabat lymphis corpusque levabat</l>
<l n="835">arboris adclinis trunco. Procul aerea ramis</l>
<l>dependet galea et prato gravia arma quiescunt.</l>
<l>Stant lecti circum iuvenes: ipse aeger anhelans</l>
<l>colla fovet, fusus propexam in pectore barbam;</l>
<l>multa super Lauso rogitat multumque remittit</l>
<l n="840">qui revocent maestique ferant mandata parentis.</l>
<l>At Lausum socii exanimem super arma ferebant</l>
<l>flentes, ingentem atque ingenti volnere victum.</l>
<l>Agnovit longe gemitum praesaga mali mens:</l>
<l>canitiem multo deformat pulvere et ambas</l>
<l n="845">ad caelum tendit palmas et corpore inhaeret.</l>
<l>&ldquo;Tantane me tenuit vivendi, nate, voluptas,</l>
<l>ut pro me hostili paterer succedere dextrae,</l>
<l>quem genui? Tuane haec genitor per volnera servor,</l>
<l>morte tua vivens? Heu, nunc misero mihi demum</l>
<l n="850">exitium infelix, nunc alte volnus adactum!</l>
<l>Idem ego, nate, tuum maculavi crimine nomen,</l>
<l>pulsus ob invidiam solio sceptrisque paternis.</l>
<l>Debueram patriae poenas odiisque meorum:</l>
<l>omnis per mortis animam sontem ipse dedissem!</l>
<l n="855">Nunc vivo neque adhuc homines lucemque relinquo.</l>
<l>Sed linquam.&rdquo; Simul hoc dicens attollit in aegrum</l>
<l>se femur et, quamvis dolor alto volnere tardet,</l>
<l>haud deiectus equum duci iubet. Hoc decus illi,</l>
<l>hoc solamen erat; bellis hoc victor abibat</l>
<l n="860">omnibus. Adloquitur maerentem et talibus infit:</l>
<l>&ldquo;Rhaebe, diu, res siqua diu mortalibus ulla est,</l>
<l>viximus. Aut hodie victor spolia illa cruenti</l>
<l>et caput Aeneae referes Lausique dolorum</l>
<l>ultor eris mecum aut, aperit si nulla viam vis,</l>
<l n="865">occumbes pariter; neque enim, fortissime, credo,</l>
<l>iussa aliena pati et dominos dignabere Teucros.&rdquo;</l>
<l>Dixit et exceptus tergo consueta locavit</l>
<l>membra manusque ambas iaculis oneravit acutis,</l>
<l>aere caput fulgens cristaque hirsutus equina.</l>
<l n="870">Sic cursum in medios rapidus dedit: aestuat ingens</l>
<l>uno in corde pudor mixtoque insania luctu,</l>
<l>[et furiis agitatus amor et conscia virtus.]</l>
<milestone ed="p" n="873" unit="card"/>
<l>Atque hic Aenean magna ter voce vocavit.</l>
<l>Aeneas agnovit enim laetusque precatur:</l>
<l n="875">&ldquo;Sic pater ille deum faciat, sic altus Apollo,</l>
<l>incipias conferre manum.&rdquo;</l>
<l>Tantum effatus et infesta subit obvius hasta.</l>
<l>Ille autem: &ldquo;Quid me erepto, saevissime, nato</l>
<l>terres? Haec via sola fuit, qua perdere posses.</l>
<l n="880">Nec mortem horremus nec divom parcimus ulli.</l>
<l>Desine: nam venio moriturus et haec tibi porto</l>
<l>dona prius.&rdquo; Dixit telumque intorsit in hostem;</l>
<l>inde aliud super atque aliud figitque volatque</l>
<l>ingenti gyro, sed sustinet aureus umbo.</l>
<l n="885">Ter circum adstantem laevos equitavit in orbes</l>
<l>tela manu iaciens, ter secum Tro&iuml;us heros</l>
<l>immanem aerato circumfert tegmine silvam.</l>
<l>Inde ubi tot traxisse moras, tot spicula taedet</l>
<l>vellere et urgetur pugna congressus iniqua,</l>
<l n="890">multa movens animo iam tandem erumpit et inter</l>
<l>bellatoris equi cava tempora conicit hastam.</l>
<l>Tollit se arrectum quadrupes et calcibus auras</l>
<l>verberat effusumque equitem super ipse secutus</l>
<l>implicat eiectoque incumbit cernuus armo.</l>
<l n="895">Clamore incendunt caelum Troesque Latinique.</l>
<l>Advolat Aeneas vaginaque eripit ensem</l>
<l>et super haec: &ldquo;Ubi nunc Mezentius acer et illa</l>
<l>effera vis animi? &ldquo;Contra Tyrrhenus, ut auras</l>
<l>suspiciens hausit caelum mentemque recepit:</l>
<l n="900">&ldquo;Hostis amare, quid increpitas mortemque minaris?</l>
<l>Nullum in caede nefas, nec sic ad proelia veni,</l>
<l>nec tecum meus haec pepigit mihi foedera Lausus.</l>
<l>Unum hoc per siqua est victis venia hostibus oro:</l>
<l>corpus humo patiare tegi. Scio acerba meorum</l>
<l n="905">circumstare odia: hunc, oro, defende furorem</l>
<l>et me consortem nati concede sepulchro.&rdquo;</l>
<l>Haec loquitur iuguloque haud inscius accipit ensem</l>
<l>undantique animam diffundit in arva cruore.</l></div1>
<div1 type="Book" n="11">
<milestone ed="p" n="1" unit="card"/>
<l>Oceanum interea surgens Aurora reliquit:</l>
<l>Aeneas, quamquam et sociis dare tempus humandis</l>
<l>praecipitant curae turbataque funere mens est,</l>
<l>vota deum primo victor solvebat Eoo.</l>
<l n="5">Ingentem quercum decisis undique ramis</l>
<l>constituit tumulo fulgentiaque induit arma,</l>
<l>Mezenti ducis exuvias, tibi, magne, tropaeum,</l>
<l>bellipotens: aptat rorantis sanguine cristas</l>
<l>telaque trunca viri et bis sex thoraca petitum</l>
<l n="10">perfossumque locis clipeumque ex aere sinistrae</l>
<l>subligat atque ensem collo suspendit eburnum.</l>
<l>Tum socios, namque omnis eum stipata tegebat</l>
<l>turba ducum, sic incipiens hortatur ovantis:</l>
<l>&ldquo;Maxima res effecta, viri; timor omnis abesto,</l>
<l n="15">quod superest: haec sunt spolia et de rege superbo</l>
<l>primitiae, manibusque meis Mezentius hic est.</l>
<l>Nunc iter ad regem nobis murosque Latinos.</l>
<l>Arma parate animis et spe praesumite bellum,</l>
<l>nequa mora ignaros, ubi primum vellere signa</l>
<l n="20">adnuerint superi pubemque educere castris,</l>
<l>impediat segnisve metu sententia tardet.</l>
<l>Interea socios inhumataque corpora terrae</l>
<l>mandemus, qui solus honos Acheronte sub imo est.</l>
<l>Ite,&rdquo; ait, &ldquo;egregias animas, quae sanguine nobis</l>
<l n="25">hanc patriam peperere suo, decorate supremis</l>
<l>muneribus, maestamque Evandri primus ad urbem</l>
<l>mittatur Pallas, quem non virtutis egentem</l>
<l>abstulit atra dies et funere mersit acerbo.&rdquo;</l>
<milestone ed="p" n="29" unit="card"/>
<l>Sic ait inlacrimans recipitque ad limina gressum,</l>
<l n="30">corpus ubi exanimi positum Pallantis Acoetes</l>
<l>servabat senior, qui Parrhasio Evandro</l>
<l>armiger ante fuit, sed non felicibus aeque</l>
<l>tum comes auspiciis caro datus ibat alumno.</l>
<l>Circum omnis famulumque manus Troianaque turba</l>
<l n="35">et maestum Iliades crinem de more solutae.</l>
<l>Ut vero Aeneas foribus sese intulit altis,</l>
<l>ingentem gemitum tunsis ad sidera tollunt</l>
<l>pectoribus, maestoque immugit regia luctu.</l>
<l>Ipse caput nivei fultum Pallantis et ora</l>
<l n="40">ut vidit levique patens in pectore vulnus</l>
<l>cuspidis Ausoniae, lacrimis ita fatur obortis.</l>
<l>&ldquo;Tene,&rdquo; inquit, &ldquo;miserande puer, cum laeta veniret,</l>
<l>invidit Fortuna mihi, ne regna videres</l>
<l>nostra neque ad sedes victor veherere paternas?</l>
<l n="45">Non haec Evandro de te promissa parenti</l>
<l>discedens dederam, cum me complexus euntem</l>
<l>mitteret in magnum imperium metuensque moneret</l>
<l>acris esse viros, cum dura proelia gente.</l>
<l>Et nunc ille quidem spe multum captus inani</l>
<l n="50">fors et vota facit cumulatque altaria donis:</l>
<l>nos iuvenem exanimum et nil iam caelestibus ullis</l>
<l>debentem vano maesti comitamur honore.</l>
<l>Infelix, nati funus crudele videbis!</l>
<l>Hi nostri reditus expectatique triumphi!</l>
<l n="55">Haec mea magna fides! At non, Evandre, pudendis</l>
<l>vulneribus pulsum adspicies nec sospite dirum</l>
<l>optabis nato funus pater. Ei mihi, quantum</l>
<l>praesidium Ausonia et quantum tu perdis, Iule!&rdquo;</l>
<milestone ed="p" n="59" unit="card"/>
<l>Haec ubi deflevit, tolli miserabile corpus</l>
<l n="60">imperat et toto lectos ex agmine mittit</l>
<l>mille viros, qui supremum comitentur honorem</l>
<l>intersintque patris lacrimis, solacia luctus</l>
<l>exigua ingentis, misero sed debita patri.</l>
<l>Haud segnes alii crates et molle feretrum</l>
<l n="65">arbuteis texunt virgis et vimine querno</l>
<l>exstructosque toros obtentu frondis inumbrant.</l>
<l>Hic iuvenem agresti sublimem stramine ponunt,</l>
<l>qualem virgineo demessum pollice florem</l>
<l>seu mollis violae seu languentis hyacinthi,</l>
<l n="70">cui neque fulgor adhuc necdum sua forma recessit:</l>
<l>non iam mater alit tellus viresque ministrat.</l>
<l>Tum geminas vestes auroque ostroque rigentis</l>
<l>extulit Aeneas, quas illi laeta laborum</l>
<l>ipsa suis quondam manibus Sidonia Dido</l>
<l n="75">fecerat et tenui telas discreverat auro.</l>
<l>Harum unam iuveni supremum maestus honorem</l>
<l>induit arsurasque comas obnubit amictu,</l>
<l>multaque praeterea Laurentis praemia pugnae</l>
<l>aggerat et longo praedam iubet ordine duci.</l>
<l n="80">Addit equos et tela, quibus spoliaverat hostem.</l>
<l>Vinxerat et post terga manus, quos mitteret umbris</l>
<l>inferias, caeso sparsuros sanguine flammas,</l>
<l>indutosque iubet truncos hostilibus armis</l>
<l>ipsos ferre duces inimicaque nomina figi.</l>
<l n="85">Ducitur infelix aevo confectus Acoetes:</l>
<l>pectora nunc foedans pugnis, nunc unguibus ora</l>
<l>sternitur et toto proiectus corpore terrae.~.~.</l>
<l>Ducunt et Rutulo perfusos sanguine currus.</l>
<l>Post bellator equus positis insignibus Aethon</l>
<l n="90">it lacrimans guttisque umectat grandibus ora.</l>
<l>Hastam alii galeamque ferunt, nam cetera Turnus</l>
<l>victor habet. Tum maesta phalanx Teucrique sequuntur</l>
<l>Tyrrhenique omnes et versis Arcades armis.</l>
<l>Postquam omnis longe comitum praecesserat ordo,</l>
<l n="95">substitit Aeneas gemituque haec addidit alto:</l>
<l>&ldquo;Nos alias hinc ad lacrimas eadem horrida belli</l>
<l>fata vocant: salve aeternum mihi, maxime Palla,</l>
<l>aeternumque vale.&rdquo; Nec plura effatus ad altos</l>
<l>tendebat muros gressumque in castra ferebat.</l>
<milestone ed="p" n="100" unit="card"/>
<l n="100">Iamque oratores aderant ex urbe Latina,</l>
<l>velati ramis oleae veniamque rogantes:</l>
<l>corpora, per campos ferro quae fusa iacebant,</l>
<l>redderet ac tumulo sineret succedere terrae;</l>
<l>nullum cum victis certamen et aethere cassis;</l>
<l n="105">parceret hospitibus quondam socerisque vocatis.</l>
<l>Quos bonus Aeneas haud aspernanda precantis</l>
<l>prosequitur venia et verbis haec insuper addit:</l>
<l>&ldquo;Quaenam vos tanto fortuna indigna, Latini,</l>
<l>implicuit bello, qui nos fugiatis amicos?</l>
<l n="110">Pacem me exanimis et Martis sorte peremptis</l>
<l>oratis? Equidem et vivis concedere vellem.</l>
<l>Nec veni, nisi fata locum sedemque dedissent,</l>
<l>nec bellum cum gente gero: rex nostra reliquit</l>
<l>hospitia et Turni potius se credidit armis.</l>
<l n="115">Aequius huic Turnum fuerat se opponere morti.</l>
<l>Si bellum finire manu, si pellere Teucros</l>
<l>apparat, his mecum decuit concurrere telis:</l>
<l>vixet, cui vitam deus aut sua dextra dedisset.</l>
<l>Nunc ite et miseris supponite civibus ignem.&rdquo;</l>
<l n="120">Dixerat Aeneas. Illi obstipuere silentes</l>
<l>conversique oculos inter se atque ora tenebant.</l>
<milestone ed="p" n="122" unit="card"/>
<l>Tum senior semperque odiis et crimine Drances</l>
<l>infensus iuveni Turno sic ore vicissim</l>
<l>orsa refert: &ldquo;O fama ingens, ingentior armis</l>
<l n="125">vir Troiane, quibus caelo te laudibus aequem?</l>
<l>Iustitiaene prius mirer belline laborum?</l>
<l>Nos vero haec patriam grati referemus ad urbem</l>
<l>et te, siqua viam dederit fortuna, Latino</l>
<l>iungemus regi: quaerat sibi foedera Turnus.</l>
<l n="130">Quin et fatalis murorum attollere moles</l>
<l>saxaque subvectare umeris Troiana iuvabit.&rdquo;</l>
<l>Dixerat haec, unoque omnes eadem ore fremebant.</l>
<l>Bis senos pepigere dies et pace sequestra</l>
<l>per silvas Teucri mixtique inpune Latini</l>
<l n="135">erravere iugis.  Ferro sonat alta bipenni</l>
<l>fraxinus, evertunt actas ad sidera pinus,</l>
<l>robora nec cuneis et olentem scindere cedrum</l>
<l>nec plaustris cessant vectare gementibus ornos.</l>
<milestone ed="p" n="139" unit="card"/>
<l>Et iam Fama volans, tanti praenuntia luctus,</l>
<l n="140">Evandrum Evandrique domos et moenia replet,</l>
<l>quae modo victorem Latio Pallanta ferebat.</l>
<l>Arcades ad portas ruere et de more vetusto</l>
<l>funereas rapuere faces; lucet via longo</l>
<l>ordine flammarum et late discriminat agros.</l>
<l n="145">Contra turba Phrygum veniens plangentia iungit</l>
<l>agmina. Quae postquam matres succedere tectis</l>
<l>viderunt, maestam incendunt clamoribus urbem.</l>
<l>At non Evandrum potis est vis ulla tenere,</l>
<l>sed venit in medios. Feretro Pallanta reposto</l>
<l n="150">procubuit super atque haeret lacrimansque gemensque,</l>
<l>et via vix tandem vocis laxata dolore est.</l>
<l>&ldquo;Non haec, O Palla, dederas promissa parenti,</l>
<l>cautius ut saevo velles te credere Marti;</l>
<l>haud ignarus eram, quantum nova gloria in armis</l>
<l n="155">et praedulce decus primo certamine posset.</l>
<l>Primitiae iuvenis miserae bellique propinqui</l>
<l>dura rudimenta et nulli exaudita deorum</l>
<l>vota precesque meae! Tuque, O sanctissima coniunx,</l>
<l>felix morte tua neque in hunc servata dolorem!</l>
<l n="160">Contra ego vivendo vici mea fata, superstes</l>
<l>restarem ut genitor. Troum socia arma secutum</l>
<l>obruerent Rutuli telis! Animam ipse dedissem</l>
<l>atque haec pompa domum me, non Pallanta, referret,</l>
<l>nec vos arguerim, Teucri, nec foedera nec quas</l>
<l n="165">iunximus hospitio dextras: sors ista senectae</l>
<l>debita erat nostrae. Quod si immatura manebat</l>
<l>mors natum, caesis Volscorum milibus ante</l>
<l>ducentem in Latium Teucros cecidisse iuvabit.</l>
<l>Quin ego non alio digner te funere, Palla,</l>
<l n="170">quam pius Aeneas [et quam magni Phryges et quam</l>
<l>Tyrrhenique duces, Tyrrhenum exercitus omnis.]</l>
<l>Magna tropaea ferunt, quos dat tua dextera Leto:</l>
<l>tu quoque nunc stares immanis truncus in armis,</l>
<l>esset par aetas et idem si robur ab annis,</l>
<l n="175">Turne. Sed infelix Teucros quid demoror armis?</l>
<l>Vadite et haec memores regi mandata referte:</l>
<l>quod vitam moror invisam Pallante perempto,</l>
<l>dextera causa tua est, Turnum natoque patrique</l>
<l>quam debere vides. Meritis vacat hic tibi solus</l>
<l n="180">fortunaeque locus. Non vitae gaudia quaero,</l>
<l>nec fas, sed nato Manis perferre sub imos.&rdquo;</l>
<milestone ed="p" n="182" unit="card"/>
<l>Aurora interea miseris mortalibus almam</l>
<l>extulerat lucem, referens opera atque labores:</l>
<l>iam pater Aeneas, iam curvo in litore Tarchon</l>
<l n="185">constituere pyras. Huc corpora quisque suorum</l>
<l>more tulere patrum, subiectisque ignibus atris</l>
<l>conditur in tenebras altum caligine caelum.</l>
<l>Ter circum accensos cincti fulgentibus armis</l>
<l>decurrere rogos, ter maestum funeris ignem</l>
<l n="190">lustravere in equis ululatusque ore dedere;</l>
<l>spargitur et tellus lacrimis, sparguntur et arma:</l>
<l>it caelo clamorque virum clangorque tubarum.</l>
<l>Hic alii spolia occisis derepta Latinis</l>
<l>coniciunt igni, galeas ensesque decoros</l>
<l n="195">frenaque ferventisque rotas; pars munera nota,</l>
<l>ipsorum clipeos et non felicia tela.</l>
<l>Multa boum circa mactantur corpora Morti,</l>
<l>saetigerosque sues raptasque ex omnibus agris</l>
<l>in flammam iugulant pecudes. Tum litore toto</l>
<l n="200">ardentis spectant socios semustaque servant</l>
<l>busta neque avelli possunt, nox umida donec</l>
<l>invertit caelum stellis ardentibus aptum.</l>
<milestone ed="p" n="203" unit="card"/>
<l>Nec minus et miseri diversa in parte Latini</l>
<l>innumeras struxere pyras, et corpora partim</l>
<l n="205">multa virum terrae infodiunt avectaque partim</l>
<l>finitimos tollunt in agros urbique remittunt,</l>
<l>cetera confusaeque ingentem caedis acervum</l>
<l>nec numero nec honore cremant: tunc undique vasti</l>
<l>certatim crebris conlucent ignibus agri.</l>
<l n="210">Tertia lux gelidam caelo dimoverat umbram:</l>
<l>maerentes altum cinerem et confusa ruebant</l>
<l>ossa focis tepidoque onerabant aggere terrae.</l>
<l>Iam vero in tectis, praedivitis urbe Latini,</l>
<l>praecipuus fragor et longi pars maxima luctus.</l>
<l n="215">Hic matres miseraeque nurus, hic cara sororum</l>
<l>pectora maerentum puerique parentibus orbi</l>
<l>dirum exsecrantur bellum Turnique hymenaeos:</l>
<l>ipsum armis ipsumque iubent decernere ferro,</l>
<l>qui regnum Italiae et primos sibi poscat honores.</l>
<l n="220">ingravat haec saevus Drances solumque vocari</l>
<l>testatur, solum posci in certamina Turnum.</l>
<l>Multa simul contra variis sententia dictis</l>
<l>pro Turno, et magnum reginae nomen obumbrat,</l>
<l>multa virum meritis sustentat fama tropaeis.</l>
<milestone ed="p" n="225" unit="card"/>
<l n="225">Hos inter motus, medio in flagrante tumultu,</l>
<l>ecce super maesti magna Diomedis ab urbe</l>
<l>legati responsa ferunt: nihil omnibus actum</l>
<l>tantorum impensis operum, nil dona neque aurum</l>
<l>nec magnas valuisse preces, alia arma Latinis</l>
<l n="230">quaerenda aut pacem Troiano ab rege petendum.</l>
<l>Deficit ingenti luctu rex ipse Latinus.</l>
<l>Fatalem Aenean manifesto numine ferri</l>
<l>admonet ira deum tumulique ante ora recentes.</l>
<l>Ergo concilium magnum primosque suorum</l>
<l n="235">imperio accitos alta intra limina cogit.</l>
<l>olli convenere fluuntque ad regia plenis</l>
<l>tecta viis. Sedet in mediis et maximus aevo</l>
<l>et primus sceptris haud laeta fronte Latinus.</l>
<l>Atque hic legatos Aetola ex urbe remissos,</l>
<l n="240">quae referant, fari iubet et responsa reposcit</l>
<l>ordine cuncta suo. Tum facta silentia linguis,</l>
<l>et Venulus dicto parens ita farier infit:</l>
<milestone ed="p" n="243" unit="card"/>
<l>&ldquo;Vidimus, o cives, Diomedem Argivaque castra</l>
<l>atque iter emensi casus superavimus omnis</l>
<l n="245">contigimusque manum, qua concidit Ilia tellus.</l>
<l>Ille urbem Argyripam patriae cognomine gentis</l>
<l>victor Gargani condebat Iapygis agris.</l>
<l>Postquam introgressi et coram data copia fandi,</l>
<l>munera praeferimus, nomen patriamque docemus,</l>
<l n="250">qui bellum intulerint, quae causa attraxerit Arpos.</l>
<l>Auditis ille haec placido sic reddidit ore:</l>
<l>&ldquo;O fortunatae gentes, Saturnia regna,</l>
<l>antiqui Ausonii, quae vos fortuna quietos</l>
<l>sollicitat suadetque ignota lacessere bella?</l>
<l n="255">Quicumque Iliacos ferro violavimus agros,</l>
<l>mitto ea, quae muris bellando exhausta sub altis,</l>
<l>quos Simois premat ille viros, infanda per orbem</l>
<l>supplicia et scelerum poenas expendimus omnes,</l>
<l>vel Priamo miseranda manus: scit triste Minervae</l>
<l n="260">sidus et Euboicae cautes ultorque Caphareus.</l>
<l>Militia ex illa diversum ad litus abacti</l>
<l>Atrides Protei Menelaus adusque columnas</l>
<l>exsulat, Aetnaeos vidit Cyclopas Ulixes.</l>
<l>Regna Neoptolemi referam versosque penates</l>
<l n="265">Idomenei? Libycone habitantis litore Locros?</l>
<l>Ipse Mycenaeus magnorum ductor Achivom</l>
<l>coniugis infandae prima inter limina dextra</l>
<l>oppetiit: devictam Asiam subsedit adulter.</l>
<l>Invidisse deos, patriis ut redditus aris</l>
<l n="270">coniugium optatum et pulchram Calydona viderem?</l>
<l>Nunc etiam horribili visu portenta sequuntur,</l>
<l>et socii amissi petierunt aethera pennis</l>
<l>fluminibusque vagantur aves, heu dira meorum</l>
<l>supplicia, et scopulos lacrimosis vocibus implent.</l>
<l n="275">Haec adeo ex illo mihi iam speranda fuerunt</l>
<l>tempore, cum ferro caelestia corpora demens</l>
<l>adpetii et Veneris violavi volnere dextram.</l>
<l>Ne vero, ne me ad talis impellite pugnas:</l>
<l>nec mihi cum Teucris ullum post eruta bellum</l>
<l n="280">Pergama, nec veterum memini laetorve malorum.</l>
<l>Munera, quae patriis ad me portatis ab oris,</l>
<l>vertite ad Aenean. Stetimus tela aspera contra</l>
<l>contulimusque manus: experto credite, quantus</l>
<l>in clipeum adsurgat, quo turbine torqueat hastam.</l>
<l n="285">Si duo praeterea talis Idaea tulisset</l>
<l>terra viros, ultro Inachias venisset ad urbes</l>
<l>Dardanus, et versis lugeret Graecia fatis.</l>
<l>Quidquid apud durae cessatum est moenia Troiae,</l>
<l>Hectoris Aeneaeque manu victoria Graium</l>
<l n="290">haesit et in decimum vestigia rettulit annum.</l>
<l>Ambo animis, ambo insignes praestantibus armis</l>
<l>hic pietate prior. Coeant in foedera dextrae,</l>
<l>qua datur; ast armis concurrant arma cavete.&rdquo;</l>
<l>Et responsa simul quae sint, rex optime, regis</l>
<l n="295">audisti et quae sit magno sententia bello.&rdquo;</l>
<milestone ed="p" n="296" unit="card"/>
<l>Vix ea legati, variusque per ora cucurrit</l>
<l>Ausonidum turbata fremor: ceu saxa morantur</l>
<l>cum rapidos amnis, fit clauso gurgite murmur</l>
<l>vicinaeque fremunt ripae crepitantibus undis.</l>
<l n="300">Ut primum placati animi et trepida ora quierunt,</l>
<l>praefatus divos solio rex infit ab alto:</l>
<milestone ed="p" n="302" unit="card"/>
<l>&ldquo;Ante equidem summa de re statuisse, Latini,</l>
<l>et vellem et fuerat melius, non tempore tali</l>
<l>cogere concilium. cum muros adsidet hostis.</l>
<l n="305">Bellum importunum, cives, cum gente deorum</l>
<l>invictisque viris gerimus, quos nulla fatigant</l>
<l>proelia: nec victi possunt absistere ferro.</l>
<l>Spem siquam adscitis Aetolum habuistis in armis,</l>
<l>ponite. Spes sibi quisque, sed haec quam angusta videtis;</l>
<l n="310">cetera qua rerum iaceant perculsa ruina,</l>
<l>ante oculos interque manus sunt omnia vestras.</l>
<l>Nec quemquam incuso: potuit quae plurima virtus</l>
<l>esse, fuit; toto certatum est corpore regni.</l>
<l>Nunc adeo quae sit dubiae sententia menti</l>
<l n="315">expediam et paucis, animos adhibete, docebo.</l>
<l>Est antiquus ager Tusco mihi proximus amni,</l>
<l>longus in occasum, finis super usque Sicanos;</l>
<l>Aurunci Rutulique serunt et vomere duros</l>
<l>exercent colles atque horum asperrima pascunt.</l>
<l n="320">Haec omnis regio et celsi plaga pinea montis</l>
<l>cedat amicitiae Teucrorum, et foederis aequas</l>
<l>dicamus leges sociosque in regna vocemus.</l>
<l>Considant, si tantus amor, et moenia condant.</l>
<l>Sin alios finis aliamque capessere gentem</l>
<l n="325">est animus possuntque solo decedere nostro:</l>
<l>bis denas Italo texamus robore navis</l>
<l>seu pluris complere valent, iacet omnis ad undam</l>
<l>materies, ipsi numerumque modumque carinis</l>
<l>praecipiant, nos aera manus navalia demus.</l>
<l n="330">Praeterea qui dicta ferant et foedera firment</l>
<l>centum oratores prima de gente Latinos</l>
<l>ire placet pacisque manu praetendere ramos,</l>
<l>munera portantis aurique eborisque talenta</l>
<l>et sellam regni trabeamque insignia nostri.</l>
<l n="335">Consulite in medium et rebus succurrite fessis.&rdquo;</l>
<milestone ed="p" n="336" unit="card"/>
<l>Tum Drances idem infensus, quem gloria Turni</l>
<l>obliqua invidia stimulisque agitabat amaris,</l>
<l>largus opum et lingua melior, sed frigida bello</l>
<l>dextera, consiliis habitus non futilis auctor,</l>
<l n="340">seditione potens (genus huic materna superbum</l>
<l>nobilitas dabat, incertum de patre ferebat),</l>
<l>surgit et his onerat dictis atque aggerat iras:</l>
<l>&ldquo;Rem nulli obscuram nostrae nec vocis egentem</l>
<l>consulis, O bone rex: cuncti se scire fatentur,</l>
<l n="345">quid fortuna ferat populi, sed dicere mussant.</l>
<l>Det libertatem fandi flatusque remittat</l>
<l>cuius ob auspicium infaustum moresque sinistros</l>
<l>(dicam equidem, licet arma mihi mortemque minetur)</l>
<l>lumina tot cecidisse ducum totamque videmus</l>
<l n="350">consedisse urbem luctu, dum Troia temptat</l>
<l>castra fugae fidens et caelum territat armis.</l>
<l>Unum etiam donis istis, quae plurima mitti</l>
<l>Dardanidis dicique iubes, unum, optime regum,</l>
<l>adicias nec te ullius violentia vincat,</l>
<l n="355">quin natam egregio genero dignisque hymenaeis</l>
<l>des, pater, et pacem hanc aeterno foedere iungas.</l>
<l>Quod si tantus habet mentes et pectora terror,</l>
<l>ipsum obtestemur veniamque oremus ab ipso:</l>
<l>cedat, ius proprium regi patriaeque remittat.</l>
<l n="360">Quid miseros totiens in aperta pericula cives</l>
<l>proicis, O Latio caput horum et causa malorum?</l>
<l>Nulla salus bello: pacem te poscimus omnes,</l>
<l>Turne, simul pacis solum inviolabile pignus.</l>
<l>Primus ego, invisum quem tu tibi fingis, et esse</l>
<l n="365">nil moror, en supplex venio. Miserere tuorum,</l>
<l>pone animos et pulsus abi. Sat funera fusi</l>
<l>vidimus ingentis et desolavimus agros.</l>
<l>Aut si fama movet, si tantum pectore robur</l>
<l>concipis et si adeo dotalis regia cordi est,</l>
<l n="370">aude atque adversum fidens fer pectus in hostem.</l>
<l>Scilicet ut Turno contingat regia coniunx,</l>
<l>nos animae viles, inhumata infletaque turba,</l>
<l>sternamur campis. Etiam tu, siqua tibi vis,</l>
<l>si patrii quid Martis habes, illum aspice contra,</l>
<l n="375">qui vocat.&rdquo;</l>
<milestone ed="p" n="376" unit="card"/>
<l>Talibus exarsit dictis violentia Turni;</l>
<l>dat gemitum rumpitque has imo pectore voces</l>
<l>&ldquo;Larga quidem, Drance, semper tibi copia fandi</l>
<l>tum, cum bella manus poscunt, patribusque vocatis</l>
<l n="380">primus ades. Sed non replenda est curia verbis,</l>
<l>quae tuto tibi magna volant, dum distinet hostem</l>
<l>agger murorum nec inundant sanguine fossae.</l>
<l>Proinde tona eloquio, solitum tibi, meque timoris</l>
<l>argue tu, Drance, quando tot stragis acervos</l>
<l n="385">Teucrorum tua dextra dedit passimque tropaeis</l>
<l>insignis agros. Possit quid vivida virtus,</l>
<l>experiare licet; nec longe scilicet hostes</l>
<l>quaerendi nobis: circumstant undique muros.</l>
<l>Imus in adversos: quid cessas? An tibi Mavors</l>
<l n="390">ventosa in lingua pedibusque fugacibus istis</l>
<l>semper erit?</l>
<l>Pulsus ego? Aut quisquam merito, foedissime, pulsum</l>
<l>arguet, Iliaco tumidum qui crescere Thybrim</l>
<l>sanguine et Evandri totam cum stirpe videbit</l>
<l n="395">procubuisse domum atque exutos Arcadas armis?</l>
<l>Haud ita me experti Bitias et Pandarus ingens</l>
<l>et quos mille die victor sub Tartara misi,</l>
<l>inclusus muris hostilique aggere saeptus.</l>
<milestone ed="p" n="397" unit="card"/>
<l>&ldquo;Nulla salus bello.&rdquo; Capiti cane talia, demens,</l>
<l n="400">Dardanio rebusque tuis. Proinde omnia magno</l>
<l>ne cessa turbare metu atque extollere vires</l>
<l>gentis bis victae, contra premere arma Latini.</l>
<l>Nunc et Myrmidonum proceres Phrygia arma tremescunt,</l>
<l>nunc et Tydides et Larissaeus Achilles,</l>
<l n="405">amnis et Hadriacas retro fugit Aufidus undas.</l>
<l>Vel cum se pavidum contra mea iurgia fingit</l>
<l>artificis scelus et formidine crimen acerbat.</l>
<l>Numquam animam talem dextra hac, absiste moveri,</l>
<l>amittes: habitet tecum et sit pectore in isto.</l>
<l n="410">Nunc ad te et tua magna, pater, consulta revertor.</l>
<l>Si nullam nostris ultra spem ponis in armis,</l>
<l>si tam deserti sumus et semel agmine verso</l>
<l>funditus occidimus neque habet Fortuna regressum?</l>
<l>oremus pacem et dextras tendamus inertis.</l>
<l n="415">Quamquam O, si solitae quicquam virtutis adesset!</l>
<l>Ille mihi ante alios fortunatusque laborum</l>
<l>egregiusque animi, qui, nequid tale videret,</l>
<l>procubuit moriens et humum semel ore momordit.</l>
<l>Sin et opes nobis et adhuc intacta iuventus</l>
<l n="420">auxilioque urbes Italae populique supersunt,</l>
<l>sin et Troianis cum multo gloria venit</l>
<l>sanguine, sunt illis sua funera parque per omnis</l>
<l>tempestas: cur indecores in limine primo</l>
<l>deficimus? Cur ante tubam tremor occupat artus?</l>
<l n="425">Multa dies variisque labor mutabilis aevi</l>
<l>rettulit in melius, multos alterna revisens</l>
<l>lusit et in solido rursus Fortuna locavit.</l>
<l>Non erit auxilio nobis Aetolus et Arpi:</l>
<l>at Messapus erit felixque Tolumnius et quos</l>
<l n="430">tot populi misere duces, nec parva sequetur</l>
<l>gloria delectos Latio et Laurentibus agris.</l>
<l>Est et Volscorum egregia de gente Camilla,</l>
<l>agmen agens equitum et florentis aere catervas.</l>
<l>Quod si me solum Teucri in certamina poscunt</l>
<l n="435">idque placet tantumque bonis communibus obsto,</l>
<l>non adeo has exosa manus Victoria fugit,</l>
<l>ut tanta quicquam pro spe temptare recusem.</l>
<l>Ibo animis contra, vel magnum praestet Achillem</l>
<l>factaque Vulcani manibus paria induat arma</l>
<l n="440">ille licet. Vobis animam hanc soceroque Latino</l>
<l>Turnus ego, haud ulli veterum virtute secundus,</l>
<l>devovi. &ldquo;Solum Aeneas vocat&rdquo;: et vocet oro,</l>
<l>nec Drances potius, sive est haec ira deorum,</l>
<l>morte luat, sive est virtus et gloria, tollat.&rdquo;</l>
<milestone ed="p" n="445" unit="card"/>
<l n="445">Illi haec inter se dubiis de rebus agebant</l>
<l>certantes; castra Aeneas aciemque movebat:</l>
<l>nuntius ingenti per regia tecta tumultu</l>
<l>ecce ruit magnisque urbem terroribus implet,</l>
<l>instructos acie Tiberino a flumine Teucros</l>
<l n="450">Tyrrhenamque manum totis descendere campis.</l>
<l>Extemplo turbati animi concussaque vulgi</l>
<l>pectora et adrectae stimulis haud mollibus irae.</l>
<l>Arma manu trepidi poscunt, fremit arma iuventus,</l>
<l>flent maesti mussantque patres. Hic undique clamor</l>
<l n="455">dissensu vario magnus se tollit in auras</l>
<l>haud secus atque alto in luco cum forte catervae</l>
<l>consedere avium piscosove amne Padusae</l>
<l>dant sonitum rauci per stagna loquacia cycni.</l>
<l>&ldquo;Immo,&rdquo; ait, &ldquo;O cives&rdquo; adrepto tempore, &ldquo;Turnus,&rdquo;</l>
<l n="460">&ldquo;cogite concilium et pacem laudate sedentes:</l>
<l>illi armis in regna ruunt.&rdquo; Nec plura locutus</l>
<l>corripuit sese et tectis citus extulit altis.</l>
<l>&ldquo;Tu, Voluse, armari Volscorum edice maniplos,</l>
<l>duc,&rdquo; ait, &ldquo;et Rutulos. Equitem Messapus in armis</l>
<l n="465">et cum fratre Coras latis diffundite campis.</l>
<l>Pars aditus urbis firmet turrisque capessat,</l>
<l>cetera, qua iusso, mecum manus inferat arma.&rdquo;</l>
<milestone ed="p" n="468" unit="card"/>
<l>Ilicet in muros tota discurritur urbe.</l>
<l>Consilium ipse pater et magna incepta Latinus</l>
<l n="470">deserit ac tristi turbatus tempore differt</l>
<l>multaque se incusat, qui non adceperit ultro</l>
<l>Dardanium Aenean generumque adsciverit urbi.</l>
<l>Praefodiunt alii portas aut saxa sudesque</l>
<l>subvectant. Bello dat signum rauca cruentum</l>
<l n="475">bucina. Tum muros varia cinxere corona</l>
<l>matronae puerique: vocat labor ultimus omnis.</l>
<l>Nec non ad templum summasque ad Palladis arces</l>
<l>subvehitur magna matrum regina caterva</l>
<l>dona ferens, iuxtaque comes Lavinia virgo,</l>
<l n="480">causa mali tanti, oculos deiecta decoros.</l>
<l>Succedunt matres et templum ture vaporant</l>
<l>et maestas alto fundunt de limine voces:</l>
<l>&ldquo;Armipotens, praeses belli, Tritonia virgo,</l>
<l>frange manu telum Phrygii praedonis et ipsum</l>
<l n="485">pronum sterne solo portisque effunde sub altis.&rdquo;</l>
<l>Cingitur ipse furens certatim in proelia Turnus.</l>
<l>Iamque adeo rutilum thoraca indutus aenis</l>
<l>horrebat squamis surasque incluserat auro,</l>
<l>tempora nudus adhuc, laterique adcinxerat ensem</l>
<l n="490">fulgebatque alta decurrens aureus arce,</l>
<l>exsultatque animis et spe iam praecipit hostem:</l>
<l>qualis ubi abruptis fugit praesaepia vinclis</l>
<l>tandem liber equus campoque potitus aperto</l>
<l>aut ille in pastus armentaque tendit equarum</l>
<l n="495">aut adsuetus aquae perfundi flumine noto</l>
<l>emicat adrectisque fremit cervicibus alte</l>
<l>luxurians, luduntque iubae per colla, per armos.</l>
<milestone ed="p" n="498" unit="card"/>
<l>Obvia cui Volscorum acie comitante Camilla</l>
<l>occurrit portisque ab equo regina sub ipsis</l>
<l n="500">desiluit, quam tota cohors imitata relictis</l>
<l>ad terram defluxit equis; tum talia fatur:</l>
<l>&ldquo;Turne, sui merito siqua est fiducia forti,</l>
<l>audeo et Aeneadum promitto occurrere turmae</l>
<l>solaque Tyrrhenos equites ire obvia contra.</l>
<l n="505">Me sine prima manu temptare pericula belli</l>
<l>tu pedes ad muros subsiste et moenia serva.&rdquo;</l>
<l>Turnus ad haec, oculos horrenda in virgine fixus:</l>
<l>&ldquo;O decus Italiae virgo, quas dicere grates</l>
<l>quasve referre parem? Sed nunc, est omnia quando</l>
<l n="510">iste animus supra, mecum partire laborem.</l>
<l>Aeneas, ut fama fidem missique reportant</l>
<l>exploratores, equitum levia improbus arma</l>
<l>praemisit, quaterent campos; ipse ardua montis</l>
<l>per deserta iugo superans adventat ad urbem.</l>
<l n="515">Furta paro belli convexo in tramite silvae?</l>
<l>ut bivias armato obsidam milite fauces.</l>
<l>Tu Tyrrhenum equitem conlatis excipe signis;</l>
<l>tecum acer Messapus erit turmaeque Latinae</l>
<l>Tiburtique manus, ducis et tu concipe curam.&rdquo;</l>
<l n="520">Sic ait, et paribus Messapum in proelia dictis</l>
<l>hortatur sociosque duces et pergit in hostem.</l>
<milestone ed="p" n="522" unit="card"/>
<l>Est curvo anfractu valles, adcommoda fraudi</l>
<l>armorumque dolis, quam densis frondibus atrum</l>
<l>urget utrimque latus, tenuis quo semita ducit</l>
<l n="525">angustaeque ferunt fauces aditusque maligni.</l>
<l>Hanc super in speculis summoque in vertice montis</l>
<l>planities ignota iacet tutique receptus,</l>
<l>seu dextra laevaque velis occurrere pugnae,</l>
<l>sive instare iugis et grandia volvere saxa.</l>
<l n="530">Huc iuvenis nota fertur regione viarum</l>
<l>arripuitque locum et silvis insedit iniquis.</l>
<milestone ed="p" n="532" unit="card"/>
<l>Velocem interea superis in sedibus Opim,</l>
<l>unam ex virginibus sociis sacraque caterva,</l>
<l>compellabat et has tristis Latonia voces</l>
<l n="535">ore dabat: &ldquo;Graditur bellum ad crudele Camilla,</l>
<l>O virgo, et nostris nequiquam cingitur armis,</l>
<l>cara mihi ante alias.&rdquo; Neque enim novus iste Dianae</l>
<l>venit amor subitaque animum dulcedine movit.</l>
<l>Pulsus ob invidiam regno viresque superbas</l>
<l n="540">Priverno antiqua Metabus cum excederet urbe,</l>
<l>infantem fugiens media inter proelia belli</l>
<l>sustulit exsilio comitem matrisque vocavit</l>
<l>nomine Casmillae mutata parte Camillam.</l>
<l>Ipse sinu prae se portans iuga longa petebat</l>
<l n="545">solorum nemorum: tela undique saeva premebant</l>
<l>et circumfuso volitabant milite Volsci.</l>
<l>Ecce fugae medio summis Amasenus abundans</l>
<l>spumabat ripis: tantus se nubibus imber</l>
<l>ruperat. Ille, innare parans, infantis amore</l>
<l n="550">tardatur caroque oneri timet. Omnia secum</l>
<l>versanti subito vix haec sententia sedit.</l>
<l>Telum immane manu valida quod forte gerebat</l>
<l>bellator, solidum nodis et robore cocto,</l>
<l>huic natam, libro et silvestri subere clausam,</l>
<l n="555">implicat atque habilem mediae circumligat hastae;</l>
<l>quam dextra ingenti librans ita ad aethera fatur:</l>
<milestone ed="p" n="557" unit="card"/>
<l>&ldquo;Alma, tibi hanc, nemorum cultrix, Latonia virgo,</l>
<l>ipse pater famulam voveo; tua prima per auras</l>
<l>tela tenens supplex hostem fugit. Accipe, testor,</l>
<l n="560">diva tuam, quae nunc dubiis committitur auris.</l>
<l>Dixit et adducto contortum hastile lacerto</l>
<l>immittit: sonuere undae, rapidum super amnem</l>
<l>infelix fugit in iaculo stridente Camilla.</l>
<l>At Metabus, magna propius iam urgente caterva,</l>
<l n="565">dat sese fluvio atque hastam cum virgine victor</l>
<l>gramineo donum Triviae de caespite vellit.</l>
<l>Non illum tectis ullae, non moenibus urbes</l>
<l>accepere neque ipse manus feritate dedisset:</l>
<l>pastorum et solis exegit montibus aevom.</l>
<l n="570">Hic natam in dumis interque horrentia lustra</l>
<l>armentalis equae mammis et lacte ferino</l>
<l>nutribat, teneris immulgens ubera labris.</l>
<l>Utque pedum primis infans vestigia plantis</l>
<l>institerat, iaculo palmas armavit acuto</l>
<l n="575">spiculaque ex umero parvae suspendit et arcum.</l>
<l>Pro crinali auro, pro longae tegmine pallae</l>
<l>tigridis exuviae per dorsum a vertice pendent.</l>
<l>Tela manu iam tum tenera puerilia torsit</l>
<l>et fundam tereti circum caput egit habena</l>
<l n="580">Strymoniamque gruem aut album deiecit olorem.</l>
<l>Multae illam frustra Tyrrhena per oppida matres</l>
<l>optavere nurum: sola contenta Diana</l>
<l>aeternum telorum et virginitatis amorem</l>
<l>intemerata colit. &ldquo;Vellem haud correpta fuisset</l>
<l n="585">militia tali, conata lacessere Teucros:</l>
<l>cara mihi comitumque foret nunc una mearum.</l>
<l>Verum age, quandoquidem fatis urgetur acerbis,</l>
<l>abere, nympha, polo finisque invise Latinos,</l>
<l>tristis ubi infausto committitur omine pugna.</l>
<l n="590">Haec cape et ultricem pharetra deprome sagittam:</l>
<l>hac quicumque sacrum violarit volnere corpus,</l>
<l>Tros Italusque, mihi pariter det sanguine poenas.</l>
<l>Post ego nube cava miserandae corpus et arma</l>
<l>inspoliata feram tumulo patriaeque reponam.&rdquo;</l>
<l n="595">Dixit; at illa levis caeli delapsa per auras</l>
<l>insonuit, nigro circumdata turbine corpus.</l>
<milestone ed="p" n="597" unit="card"/>
<l>At manus interea muris Troiana propinquat</l>
<l>Etruscique duces equitumque exercitus omnis,</l>
<l>compositi numero in turmas. Fremit aequore toto</l>
<l n="600">insultans sonipes et pressis pugnat habenis</l>
<l>huc conversus et huc; tum late ferreus hastis</l>
<l>horret ager campique armis sublimibus ardent.</l>
<l>Nec non Messapus contra celeresque Latini</l>
<l>et cum fratre Coras et virginis ala Camillae</l>
<l n="605">adversi campo apparent hastasque reductis</l>
<l>protendunt longe dextris et spicula vibrant,</l>
<l>adventusque virum fremitusque ardescit equorum.</l>
<l>Iamque intra iactum teli progressus uterque</l>
<l>substiterat: subito erumpunt clamore furentisque</l>
<l n="610">exhortantur equos; fundunt simul undique tela</l>
<l>crebra nivis ritu caelumque obtexitur umbra.</l>
<l>Continuo adversis Tyrrhenus et acer Aconteus</l>
<l>conixi incurrunt hastis primique ruina</l>
<l>dant sonitum ingenti perfractaque quadrupedantum</l>
<l n="615">pectora pectoribus rumpunt: excussus Aconteus</l>
<l>fulminis in morem aut tormento ponderis acti</l>
<l>praecipitat longe et vitam dispergit in auras.</l>
<milestone ed="p" n="618" unit="card"/>
<l>Extemplo turbatae acies, versique Latini</l>
<l>reiciunt parmas et equos ad moenia vertunt.</l>
<l n="620">Troes agunt, princeps turmas inducit Asilas.</l>
<l>Iamque propinquabant portis, rursusque Latini</l>
<l>clamorem tollunt et mollia colla reflectunt:</l>
<l>hi fugiunt penitusque datis referuntur habenis.</l>
<l>Qualis ubi alterno procurrens gurgite pontus</l>
<l n="625">nunc ruit ad terram scopulusque superiacit unda</l>
<l>spumeus extremamque sinu perfundit arenam,</l>
<l>nunc rapidus retro atque aestu revoluta resorbens</l>
<l>saxa fugit litusque vado labente relinquit:</l>
<l>bis Tusci Rutulos egere ad moenia versos,</l>
<l n="630">bis reiecti armis respectant terga tegentes.</l>
<l>Tertia sed postquam congressi in proelia totas</l>
<l>implicuere inter se acies legitque virum vir:</l>
<l>tum vero et gemitus morientum et sanguine in alto</l>
<l>armaque corporaque et permixti caede virorum</l>
<l n="635">semianimes volvuntur equi, pugna aspera surgit.</l>
<l>Orsilochus Remuli, quando ipsum horrebat adire,</l>
<l>hastam intorsit equo ferrumque sub aure reliquit.</l>
<l>Quo sonipes ictu furit arduus altaque iactat</l>
<l>vulneris impatiens arrecto pectore crura:</l>
<l n="640">volvitur ille excussus humi. Catillus Iollan</l>
<l>ingentemque animis, ingentem corpore et armis</l>
<l>deicit Herminium, nudo cui vertice fulva</l>
<l>caesaries nudique umeri, nec vulnera terrent:</l>
<l>tantus in arma patet. Latos huic hasta per armos</l>
<l n="645">acta tremit duplicatque virum transfixa dolore.</l>
<l>Funditur ater ubique cruor; dant funera ferro</l>
<l>certantes pulchramque petunt per vulnera mortem.</l>
<milestone ed="p" n="648" unit="card"/>
<l>At medias inter caedes exsultat Amazon,</l>
<l>unum exserta latus pugnae, pharetrata Camilla,</l>
<l n="650">et nunc lenta manu spargens hastilia denset,</l>
<l>nunc validam dextra rapit indefessa bipennem;</l>
<l>aureus ex umero sonat arcus et arma Dianae.</l>
<l>Illa etiam in tergum, siquando pulsa recessit,</l>
<l>spicula converso fugientia dirigit arcu.</l>
<l n="655">At circum lectae comites, Larinaque virgo</l>
<l>Tullaque et aeratam quatiens Tarpeia securem,</l>
<l>Italides, quas ipsa decus sibi dia Camilla</l>
<l>delegit pacisque bonas bellique ministras:</l>
<l>quales Threiciae cum flumina Thermodontis</l>
<l n="660">pulsant et pictis bellantur Amazones armis</l>
<l>seu circum Hippolyten, seu cum se Martia curru</l>
<l>Penthesilea refert, magnoque ululante tumultu</l>
<l>feminea exsultant lunatis agmina peltis.</l>
<milestone ed="p" n="664" unit="card"/>
<l>Quem telo primum, quem postremum, aspera virgo,</l>
<l n="665">deicis? Aut quot humi morientia corpora fundis?</l>
<l>Eunaeum Clitio primum patre, cuius apertum</l>
<l>adversi longa transverberat abiete pectus:</l>
<l>sanguinis ille vomens rivos cadit atque cruentam</l>
<l>mandit humum moriensque suo se in volnere versat.</l>
<l n="670">Tum Lirim Pagasumque super; quorum alter habenas</l>
<l>suffosso revolutus equo dum colligit, alter</l>
<l>dum subit ac dextram labenti tendit inermem,</l>
<l>praecipites pariterque ruunt. His addit Amastrum</l>
<l>Hippotaden, sequiturque incumbens eminus hasta</l>
<l n="675">Tereaque Harpalycumque et Demophoonta Chrominque;</l>
<l>quotque emissa manu contorsit spicula virgo,</l>
<l>tot Phrygii cecidere viri. Procul Ornytus armis</l>
<l>ignotis et equo venator Iapyge fertur,</l>
<l>cui pellis latos umeros erepta iuvenco</l>
<l n="680">pugnatori operit, caput ingens oris hiatus</l>
<l>et malae texere lupi cum dentibus albis,</l>
<l>agrestisque manus armat sparus; ipse catervis</l>
<l>vertitur in mediis et toto vertice supra est.</l>
<l>Hunc illa exceptum, neque enim labor agmine verso,</l>
<l n="685">traicit et super haec inimico pectore fatur:</l>
<l>&ldquo;Silvis te, Tyrrhene, feras agitare putasti?</l>
<l>Advenit qui vestra dies muliebribus armis</l>
<l>verba redarguerit. Nomen tamen haud leve patrum</l>
<l>manibus hoc referes, telo cecidisse Camillae.&rdquo;</l>
<milestone ed="p" n="690" unit="card"/>
<l n="690">Protinus Orsilochum et Buten, duo maxima Teucrum</l>
<l>corpora, sed Buten aversum cuspide fixit</l>
<l>loricam galeamque inter, qua colla sedentis</l>
<l>lucent et laevo dependet parma lacerto,</l>
<l>Orsilochum fugiens magnumque agitata per orbem</l>
<l n="695">eludit gyro interior sequiturque sequentem,</l>
<l>tum validam perque arma viro perque ossa securim</l>
<l>altior exsurgens oranti et multa precanti</l>
<l>congeminat: vulnus calido rigat ora cerebro.</l>
<l>Incidit huic subitoque aspectu territus haesit</l>
<l n="700">Appenninicolae bellator filius Auni,</l>
<l>haud Ligurum extremus, dum fallere fata sinebant.</l>
<l>Isque ubi se nullo iam cursu evadere pugnae</l>
<l>posse neque instantem reginam avertere cernit,</l>
<l>consilio versare dolos ingressus et astu</l>
<l n="705">incipit haec: &ldquo;Quid tam egregium, si femina forti</l>
<l>fidis equo? Dimitte fugam et te comminus aequo</l>
<l>mecum crede solo pugnaeque adcinge pedestri:</l>
<l>iam nosces, ventosa ferat cui gloria fraudem.&rdquo;</l>
<l>Dixit, at illa furens acrique adcensa dolore</l>
<l n="710">tradit equum comiti paribusque resistit in armis,</l>
<l>ense pedes nudo puraque interrita parma.</l>
<l>At iuvenis, vicisse dolo ratus, avolat ipse,</l>
<l>haud mora, conversisque fugax aufertur habenis</l>
<l>quadrupedemque citum ferrata calce fatigat.</l>
<l n="715">&ldquo;Vane Ligus frustraque animis elate superbis,</l>
<l>nequiquam patrias temptasti lubricus artis,</l>
<l>nec fraus te incolumem fallaci perferet Auno,&rdquo;</l>
<l>haec fatur virgo et pernicibus ignea plantis</l>
<l>transit equum cursu frenisque adversa prehensis</l>
<l n="720">congreditur poenasque inimico ex sanguine sumit:</l>
<l>quam facile accipiter saxo sacer ales ab alto</l>
<l>consequitur pennis sublimem in nube columbam</l>
<l>comprensamque tenet pedibusque eviscerat uncis;</l>
<l>tum cruor et vulsae labuntur ab aethere plumae.</l>
<milestone ed="p" n="725" unit="card"/>
<l n="725">At non haec nullis hominum sator atque deorum</l>
<l>observans oculis summo sedet altus Olympo:</l>
<l>Tyrrhenum genitor Tarchonem in proelia saeva</l>
<l>suscitat et stimulis haud mollibus incitat iras.</l>
<l>Ergo inter caedes cedentiaque agmina Tarchon</l>
<l n="730">fertur equo variisque instigat vocibus alas,</l>
<l>nomine quemque vocans, reficitque in proelia pulsos.</l>
<l>&ldquo;Quis metus, O numquam dolituri, O semper inertes</l>
<l>Tyrrheni, quae tanta animis ignavia venit?</l>
<l>Femina palantis agit atque haec agmina vertit!</l>
<l n="735">Quo ferrum quidve haec gerimus tela inrita dextris?</l>
<l>At non in Venerem segnes nocturnaque bella</l>
<l>aut ubi curva choros indixit tibia Bacchi,</l>
<l>exspectate dapes et plenae pocula mensae,</l>
<l>hic amor, hoc studium, dum sacra secundus haruspex</l>
<l n="740">nuntiet ac lucos vocet hostia pinguis in altos!&rdquo;</l>
<l>Haec effatus equum in medios, moriturus et ipse,</l>
<l>concitat et Venulo adversum se turbidus infert</l>
<l>dereptumque ab equo dextra complectitur hostem</l>
<l>et gremium ante suum multa vi concitus aufert.</l>
<l n="745">Tollitur in caelum clamor, cunctique Latini</l>
<l>convertere oculos. Volat igneus aequore Tarchon</l>
<l>arma virumque ferens; tum summa ipsius ab hasta</l>
<l>defringit ferrum et partis rimatur apertas,</l>
<l>qua vulnus letale ferat; contra ille repugnans</l>
<l n="750">sustinet a iugulo dextram et vim viribus exit.</l>
<l>Utque volans alte raptum cum fulva draconem</l>
<l>fert aquila implicuitque pedes atque unguibus haesit,</l>
<l>saucius at serpens sinuosa volumina versat</l>
<l>adrectisque horret squamis et sibilat ore,</l>
<l n="755">arduus insurgens; illa haud minus urget obunco</l>
<l>luctantem rostro, simul aethera verberat alis:</l>
<l>haud aliter praedam Tiburtum ex agmine Tarchon</l>
<l>portat ovans. Ducis exemplum eventumque secuti</l>
<l>Maeonidae incurrunt. Tum fatis debitus Arruns</l>
<l n="760">velocem iaculo et multa prior arte Camillam</l>
<l>circuit et quae sit fortuna facillima, temptat.</l>
<l>Qua se cumque furens medio tulit agmine virgo,</l>
<l>hac Arruns subit et tacitus vestigia lustrat;</l>
<l>qua victrix redit illa pedemque ex hoste reportat,</l>
<l n="765">hac iuvenis furtim celeris detorquet habenas.</l>
<l>Hos aditus iamque hos aditus omnemque pererrat</l>
<l>undique circuitum et certam quatit improbus hastam.</l>
<milestone ed="p" n="768" unit="card"/>
<l>Forte sacer Cybelo Chloreus olimque sacerdos</l>
<l>insignis longe Phrygiis fulgebat in armis</l>
<l n="770">spumantemque agitabat equum, quem pellis a&euml;nis</l>
<l>in plumam squamis auro conserta tegebat.</l>
<l>Ipse, peregrina ferrugine clarus et ostro,</l>
<l>spicula torquebat Lycio Gortynia cornu;</l>
<l>aureus ex umeris erat arcus et aurea vati</l>
<l n="775">cassida; tum croceam chlamydemque sinusque crepantis</l>
<l>carbaseos fulvo in nodum collegerat auro</l>
<l>pictus acu tunicas et barbara tegmina crurum.</l>
<l>Hunc virgo, sive ut templis praefigeret arma</l>
<l>Tro&iuml;a, captivo sive ut se ferret in auro</l>
<l n="780">venatrix, unum ex omni certamine pugnae</l>
<l>caeca sequebatur totumque incauta per agmen</l>
<l>femineo praedae et spoliorum ardebat amore,</l>
<l>telum ex insidiis cum tandem tempore capto</l>
<l>concitat et superos Arruns sic voce precatur:</l>
<l n="785">&ldquo;Summe deum, sancti custos Soractis Apollo,</l>
<l>quem primi colimus, cui pineus ardor acervo</l>
<l>pascitur et medium freti pietate per ignem</l>
<l>cultores multa premimus vestigia pruna,</l>
<l>da, pater, hoc nostris aboleri dedecus armis,</l>
<l n="790">omnipotens. Non exuvias pulsaeve tropaeum</l>
<l>virginis aut spolia ulla peto (mihi cetera laudem</l>
<l>facta ferent): haec dira meo dum vulnere pestis</l>
<l>pulsa cadat, patrias remeabo inglorius urbes.</l>
<milestone ed="p" n="794" unit="card"/>
<l>Audiit et voti Phoebus succedere partem</l>
<l n="795">mente dedit, partem volucris dispersit in auras:</l>
<l>sterneret ut subita turbatam morte Camillam,</l>
<l>adnuit oranti; reducem ut patria alta videret,</l>
<l>non dedit, inque Notos vocem vertere procellae.</l>
<l>Ergo ut missa manu sonitum dedit hasta per auras,</l>
<l n="800">convertere animos acris oculosque tulere</l>
<l>cuncti ad reginam Volsci. Nihil ipsa nec aurae</l>
<l>nec sonitus memor aut venientis ab aethere teli,</l>
<l>hasta sub exsertam donec perlata papillam</l>
<l>haesit virgineumque alte bibit acta cruorem.</l>
<l n="805">Concurrunt trepidae comites dominamque ruentem</l>
<l>suscipiunt. Fugit ante omnis exterritus Arruns,</l>
<l>laetitia mixtoque metu, nec iam amplius hastae</l>
<l>credere nec telis occurrere virginis audet.</l>
<l>Ac velut ille, prius quam tela inimica sequantur,</l>
<l n="810">continuo in montis sese avius abdidit altos</l>
<l>occiso pastore lupus magnove iuvenco,</l>
<l>conscius audacis facti, caudamque remulcens</l>
<l>subiecit pavitantem utero silvasque petivit:</l>
<l>haud secus ex oculis se turbidus abstulit Arruns</l>
<l n="815">contentusque fuga mediis se immiscuit armis.</l>
<l>Illa manu moriens telum trahit, ossa sed inter</l>
<l>ferreus ad costas alto stat vulnere mucro:</l>
<l>labitur exsanguis, labuntur frigida leto</l>
<l>lumina, purpureus quondam color ora reliquit.</l>
<l n="820">Tum sic exspirans Accam ex aequalibus unam</l>
<l>adloquitur fidam ante alias, quae sola Camillae,</l>
<l>quicum partiri curas; atque haec ita fatur:</l>
<l>&ldquo;Hactenus, Acca soror, potui: nunc vulnus acerbum</l>
<l>conficit, et tenebris nigrescunt omnia circum.</l>
<l n="825">Effuge et haec Turno mandata novissima perfer:</l>
<l>succedat pugnae Troianosque arceat urbe.</l>
<l>Iamque vale.&rdquo; Simul his dictis linquebat habenas,</l>
<l>ad terram non sponte fluens. Tum frigida toto</l>
<l>paulatim exsolvit se corpore lentaque colla</l>
<l n="830">et captum leto posuit caput, arma relinquunt,</l>
<l>vitaque cum gemitu fugit indignata sub umbras.</l>
<l>Tum vero immensus surgens ferit aurea clamor</l>
<l>sidera: deiecta crudescit pugna Camilla,</l>
<l>incurrunt densi simul omnis copia Teucrum</l>
<l n="835">Tyrrhenique duces Evandrique Arcades alae.</l>
<milestone ed="p" n="836" unit="card"/>
<l>At Triviae custos iamdudum in montibus Opis</l>
<l>alta sedet summis spectatque interrita pugnas.</l>
<l>Utque procul medio iuvenum in clamore furentum</l>
<l>prospexit tristi multatam morte Camillam,</l>
<l n="840">ingemuitque deditque has imo pectore voces:</l>
<l>&ldquo;Heu nimium, virgo, nimium crudele luisti</l>
<l>supplicium, Teucros conata lacessere bello!</l>
<l>Nec tibi desertae in dumis coluisse Dianam</l>
<l>profuit aut nostras umero gessisse sagittas.</l>
<l n="845">Non tamen indecorem tua te regina reliquit</l>
<l>extrema iam in morte, neque hoc sine nomine letum</l>
<l>per gentis erit aut famam patieris inultae.</l>
<l>Nam quicumque tuum violavit vulnere corpus,</l>
<l>morte luet merita.&rdquo; Fuit ingens monte sub alto</l>
<l n="850">regis Dercenni terreno ex aggere bustum</l>
<l>antiqui Laurentis opacaque ilice tectum:</l>
<l>hic dea se primum rapido pulcherrima nisu</l>
<l>sistit et Arruntem tumulo speculatur ab alto.</l>
<l>Ut vidit laetantem animis ac vana tumentem,</l>
<l n="855">&ldquo;Cur,&rdquo; inquit, &ldquo;diversus abis? Huc dirige gressum,</l>
<l>huc periture veni, capias ut digna Camillae</l>
<l>praemia. Tune etiam telis moriere Dianae?&rdquo;</l>
<l>dixit, et aurata volucrem Threissa sagittam</l>
<l>deprompsit pharetra cornuque infensa tetendit</l>
<l n="860">et duxit longe, donec curvata coirent</l>
<l>inter se capita et manibus iam tangeret aequis,</l>
<l>laeva aciem ferri, dextra nervoque papillam.</l>
<l>Extemplo teli stridorem aurasque sonantis</l>
<l>audiit una Arruns, haesitque in corpore ferrum.</l>
<l n="865">Illum exspirantem socii atque extrema gementem</l>
<l>obliti ignoto camporum in pulvere linquunt,</l>
<l>Opis ad aetherium pennis aufertur Olympum.</l>
<milestone ed="p" n="868" unit="card"/>
<l>Prima fugit domina amissa levis ala Camillae;</l>
<l>turbati fugiunt Rutuli, fugit acer Atinas</l>
<l n="870">disiectique duces desolatique manipli</l>
<l>tuta petunt et equis aversi ad moenia tendunt.</l>
<l>Nec quisquam instantis Teucros letumque ferentis</l>
<l>sustentare valet telis aut sistere contra,</l>
<l>sed laxos referunt umeris languentibus arcus,</l>
<l n="875">quadrupedumque putrem cursu quatit ungula campum.</l>
<l>Volvitur ad muros caligine turbidus atra</l>
<l>pulvis, et e speculis percussae pectora matres</l>
<l>femineum clamorem ad caeli sidera tollunt.</l>
<l>Qui cursu portas primi inrupere patentis,</l>
<l n="880">hos inimica super mixto premit agmine turba;</l>
<l>nec miseram effugiunt mortem, sed limine in ipso,</l>
<l>moenibus in patriis atque inter tuta domorum</l>
<l>confixi exspirant animas. Pars claudere portas:</l>
<l>nec sociis aperire viam nec moenibus audent</l>
<l n="885">accipere orantis, oriturque miserrima caedes</l>
<l>defendentum armis aditus inque arma ruentum.</l>
<l>Exclusi ante oculos lacrumantumque ora parentum</l>
<l>pars in praecipitis fossas urgente ruina</l>
<l>volvitur, immissis pars caeca et concita frenis</l>
<l n="890">arietat in portas et duros obice postis.</l>
<l>Ipsae de muris summo certamine matres,</l>
<l>monstrat amor verus patriae, ut videre Camillam,</l>
<l>tela manu trepidae iaciunt ac robore duro</l>
<l>stipitibus ferrum sudibusque imitantur obustis</l>
<l n="895">praecipites primaeque mori pro moenibus ardent.</l>
<milestone ed="p" n="896" unit="card"/>
<l>Interea Turnum in silvis saevissimus implet</l>
<l>nuntius, et iuveni ingentem fert Acca tumultum:</l>
<l>deletas Volscorum acies, cecidisse Camillam,</l>
<l>ingruere infensos hostis et Marte secundo</l>
<l n="900">omnia corripuisse, metum iam ad moenia ferri.</l>
<l>Ille furens, et saeva Iovis sic numina pellunt,</l>
<l>deserit obsessos collis, nemora aspera linquit.</l>
<l>Vix e conspectu exierat campumque tenebat,</l>
<l>cum pater Aeneas saltus ingressus apertos</l>
<l n="905">exsuperatque iugum silvaque evadit opaca.</l>
<l>Sic ambo ad muros rapidi totoque feruntur</l>
<l>agmine nec longis inter se passibus absunt;</l>
<l>ac simul Aeneas fumantis pulvere campos</l>
<l>prospexit longe Laurentiaque agmina vidit,</l>
<l n="910">et saevum Aenean adgnovit Turnus in armis</l>
<l>adventumque pedum flatusque audivit equorum.</l>
<l>Continuoque ineant pugnas et proelia temptent,</l>
<l>ni roseus fessos iam gurgite Phoebus Hibero</l>
<l>tinguat equos noctemque die labente reducat:</l>
<l n="915">considunt castris ante urbem et moenia vallant.</l></div1>
<div1 type="Book" n="12">
<milestone ed="p" n="1" unit="card"/>
<l>Turnus ut infractos adverso Marte Latinos</l>
<l>defecisse videt, sua nunc promissa reposci,</l>
<l>se signari oculis, ultro implacabilis ardet</l>
<l>attollitque animos. Poenorum qualis in arvis</l>
<l n="5">saucius ille gravi venantum vulnere pectus</l>
<l>tum demum movet arma leo gaudetque comantis</l>
<l>excutiens cervice toros fixumque latronis</l>
<l>inpavidus frangit telum et fremit ore cruento:</l>
<l>haud secus adcenso gliscit violentia Turno.</l>
<l n="10">Tum sic adfatur regem atque ita turbidus infit:</l>
<l>&ldquo;Nulla mora in Turno; nihil est quod dicta retractent</l>
<l>ignavi Aeneadae, nec quae pepigere recusent.</l>
<l>Congredior, fer sacra, pater, et concipe foedus.</l>
<l>Aut hac Dardanium dextra sub Tartara mittam,</l>
<l n="15">desertorem Asiae (sedeant spectentque Latini),</l>
<l>et solus ferro crimen commune refellam,</l>
<l>aut habeat victos, cedat Lavinia coniunx.&rdquo;</l>
<milestone ed="p" n="18" unit="card"/>
<l>Olli sedato respondit corde Latinus:</l>
<l>&ldquo;O praestans animi iuvenis, quantum ipse feroci</l>
<l n="20">virtute exsuperas, tanto me impensius aequum est</l>
<l>consulere atque omnis metuentem expendere casus.</l>
<l>Sunt tibi regna patris Dauni, sunt oppida capta</l>
<l>multa manu, nec non aurumque animusque Latino est;</l>
<l>sunt aliae innuptae Latio et Laurentibus arvis,</l>
<l n="25">nec genus indecores. Sine me haec haud mollia fatu</l>
<l>sublatis aperire dolis, simul hoc animo hauri.</l>
<l>Me natam nulli veterum sociare procorum</l>
<l>fas erat, idque omnes divique hominesque canebant.</l>
<l>Victus amore tui, cognato sanguine victus</l>
<l n="30">coniugis et maestae lacrumis, vincla omnia rupi:</l>
<l>promissam eripui genero, arma impia sumpsi.</l>
<l>Ex illo qui me casus, quae, Turne, sequantur</l>
<l>bella, vides, quantos primus patiare labores.</l>
<l>Bis magna victi pugna vix urbe tuemur</l>
<l n="35">spes Italas; recalent nostro Thybrina fluenta</l>
<l>sanguine adhuc campique ingentes ossibus albent.</l>
<l>Quo referor totiens? Quae mentem insania mutat?</l>
<l>Si Turno exstincto socios sum adscire paratus,</l>
<l>cur non incolumi potius certamina tollo?</l>
<l n="40">Quid consanguinei Rutuli, quid cetera dicet</l>
<l>Italia, ad mortem si te&mdash;Fors dicta refutet!&mdash;</l>
<l>prodiderim, natam et conubia nostra petentem?</l>
<l>Respice res bello varias; miserere parentis</l>
<l>longaevi, quem nunc maestum patria Ardea longe</l>
<l n="45">dividit.&rdquo; Haudquaquam dictis violentia Turni</l>
<l>flectitur: exsuperat magis aegrescitque medendo.</l>
<l>Ut primum fari potuit, sic institit ore:</l>
<l>&rdquo;Quam pro me curam geris, hanc precor, optime, pro me</l>
<l>deponas letumque sinas pro laude pacisci:</l>
<l n="50">et nos tela, pater, ferrumque haud debile dextra</l>
<l>spargimus; et nostro sequitur de volnere sanguis.</l>
<l>longe illi dea mater erit, quae nube fugacem</l>
<l>feminea tegat et vanis sese occulat umbris.&rdquo;</l>
<milestone ed="p" n="54" unit="card"/>
<l>At regina, nova pugnae conterrita sorte,</l>
<l n="55">flebat et ardentem generum monitura tenebat:</l>
<l>&ldquo;Turne, per has ego te lacrimas, per siquis Amatae</l>
<l>tangit honos animum (spes tu nunc una, senectae</l>
<l>tu requies miserae, decus imperiumque Latini</l>
<l>te penes, in te omnis domus inclinata recumbit).</l>
<l n="60">unum oro: desiste manum committere Teucris.</l>
<l>Qui te cumque manent isto certamine casus,</l>
<l>et me, Turne, manent: simul haec invisa relinquam</l>
<l>lumina nec generum Aenean captiva videbo.&rdquo;</l>
<l>Accepit vocem lacrimis Lavinia matris</l>
<l n="65">flagrantis perfusa genas, quoi plurimus ignem</l>
<l>subiecit rubor et calefacta per ora cucurrit.</l>
<l>Indum sanguineo veluti violaverit ostro</l>
<l>siquis ebur, aut mixta rubent ubi lilia multa</l>
<l>alba rosa: talis virgo dabat ore colores.</l>
<l n="70">Illum turbat amor, figitque in virgine voltus:</l>
<l>ardet in arma magis paucisque adfatur Amatam.</l>
<l>&ldquo;Ne, quaeso, ne me lacrimis neve omine tanto</l>
<l>prosequere in duri certamina Martis euntem,</l>
<l>O mater; neque enim Turno mora libera mortis.</l>
<l n="75">Nuntius haec Idmon Phrygio mea dicta tyranno</l>
<l>haud placitura refer: cum primum crastina caelo</l>
<l>puniceis invecta rotis Aurora rubebit,</l>
<l>non Teucros agat in Rutulos, Teucrum arma quiescant</l>
<l>et Rutuli; nostro dirimamus sanguine bellum,</l>
<l n="80">illo quaeratur coniunx Lavinia campo.&rdquo;</l>
<milestone ed="p" n="81" unit="card"/>
<l>Haec ubi dicta dedit rapidusque in tecta recessit.</l>
<l>poscit equos gaudetque tuens ante ora frementis,</l>
<l>Pilumno quos ipsa decus dedit Orithyia,</l>
<l>qui candore nives anteirent, cursibus auras.</l>
<l n="85">Circumstant properi aurigae manibusque lacessunt</l>
<l>pectora plausa cavis et colla comantia pectunt.</l>
<l>Ipse dehinc auro squalentem alboque orichalco</l>
<l>circumdat loricam umeris; simul aptat habendo</l>
<l>ensemque clipeumque et rubrae cornua cristae.</l>
<l n="90">ensem, quem Dauno ignipotens deus ipse parenti</l>
<l>fecerat et Stygia candentem tinxerat unda.</l>
<l>Exin quae mediis ingenti adnixa columnae</l>
<l>aedibus adstabat, validam vi corripit hastam,</l>
<l>Actoris Aurunci spolium, quassatque trementem</l>
<l n="95">vociferans: &ldquo;Nunc, O numquam frustrata vocatus</l>
<l>hasta meos, nunc tempus adest: te maximus Actor</l>
<l>te Turni nunc dextra gerit. Da sternere corpus</l>
<l>loricamque manu valida lacerare revulsam</l>
<l>semiviri Phrygis et foedare in pulvere crinis</l>
<l n="100">vibratos calido ferro murraque madentis.&rdquo;</l>
<l>His agitur furiis; totoque ardentis ab ore</l>
<l>scintillae absistunt, oculis micat acribus ignis:</l>
<l>mugitus veluti cum prima in proelia taurus</l>
<l>terrificos ciet atque irasci in cornua temptat,</l>
<l n="105">arboris obnixus trunco, ventosque lacessit</l>
<l>ictibus aut sparsa ad pugnam proludit harena.</l>
<milestone ed="p" n="107" unit="card"/>
<l>Nec minus interea maternis saevos in armis</l>
<l>Aeneas acuit Martem et se suscitat ira,</l>
<l>oblato gaudens componi foedere bellum,</l>
<l n="110">tum socios maestique metum solatur Iuli,</l>
<l>fata docens, regique iubet responsa Latino</l>
<l>certa referre viros et pacis dicere leges.</l>
<milestone ed="p" n="113" unit="card"/>
<l>Postera vix summos spargebat lumine montis</l>
<l>orta dies, cum primum alto se gurgite tollunt</l>
<l n="115">solis equi lucemque elatis naribus efflant:</l>
<l>campum ad certamen magnae sub moenibus urbis</l>
<l>dimensi Rutulique viri Teucrique parabant</l>
<l>in medioque focos et dis communibus aras</l>
<l>gramineas. Alii fontemque ignemque ferebant,</l>
<l n="120">velati limo et verbena tempora vincti.</l>
<l>Procedit legio Ausonidum, pilataque plenis</l>
<l>agmina se fundunt portis. Hinc Tro&iuml;us omnis</l>
<l>Tyrrhenusque ruit variis exercitus armis,</l>
<l>haud secus instructi ferro, quam si aspera Martis</l>
<l n="125">pugna vocet; nec non mediis in milibus ipsi</l>
<l>ductores auro volitant ostroque decori,</l>
<l>et genus Assaraci Mnestheus et fortis Asilas</l>
<l>et Messapus equum domitor, Neptunia proles.</l>
<l>Utque dato signo spatia in sua quisque recessit,</l>
<l n="130">defigunt tellure hastas et scuta reclinant.</l>
<l>Tum studio effusae matres et volgus inermum</l>
<l>invalidique senes turris ac tecta domorum</l>
<l>obsedere, alii portis sublimibus adstant.</l>
<milestone ed="p" n="134" unit="card"/>
<l>At Iuno e summo, qui nunc Albanus habetur,</l>
<l n="135">tum neque nomen erat nec honos aut gloria monti,</l>
<l>prospiciens tumulo campum aspectabat et ambas</l>
<l>Laurentum Troumque acies urbemque Latini.</l>
<l>Extemplo Turni sic est adfata sororem</l>
<l>diva deam, stagnis quae fluminibusque sonoris</l>
<l n="140">praesidet (hunc illi rex aetheris altus honorem</l>
<l>Iuppiter erepta pro virginitate sacravit):</l>
<l>&ldquo;Nympha, decus fluviorum, animo gratissima nostro,</l>
<l>scis ut te cunctis unam, quaecumque Latinae</l>
<l>magnanimi Iovis ingratum ascendere cubile,</l>
<l n="145">praetulerim caelique lubens in parte locarim:</l>
<l>disce tuum, ne me incuses, Iuturna, dolorem.</l>
<l>Qua visa est Fortuna pati Parcaeque sinebant</l>
<l>cedere res Latio, Turnum et tua moenia texi:</l>
<l>nunc iuvenem imparibus video concurrere fatis,</l>
<l n="150">Parcarumque dies et vis inimica propinquat.</l>
<l>Non pugnam aspicere hanc oculis, non foedera possum.</l>
<l>Tu pro germano siquid praesentius audes,</l>
<l>perge: decet. Forsan miseros meliora sequentur.&rdquo;</l>
<l>Vix ea, cum lacrimas oculis Iuturna profudit</l>
<l n="155">terque quaterque manu pectus percussit honestum.</l>
<l>&ldquo;Non lacrumis hoc tempus,&rdquo; ait Saturnia Iuno:</l>
<l>&ldquo;Adcetera et fratrem, siquis modus, eripe morti,</l>
<l>aut tu bella cie conceptumque excute foedus:</l>
<l>auctor ego audendi.&rdquo; Sic exhortata reliquit</l>
<l n="160">incertam et tristi turbatam volnere mentis.</l>
<milestone ed="p" n="161" unit="card"/>
<l>Interea reges, ingenti mole Latinus</l>
<l>quadriiugo vehitur curru, cui tempora circum</l>
<l>aurati bis sex radii fulgentia cingunt,</l>
<l>Solis avi specimen; bigis it Turnus in albis,</l>
<l n="165">bina manu lato crispans hastilia ferro;</l>
<l>hinc pater Aeneas, Romanae stirpis origo,</l>
<l>sidereo flagrans clipeo et caelestibus armis,</l>
<l>et iuxta Ascanius, magnae spes altera Romae,</l>
<l>procedunt castris, puraque in veste sacerdos</l>
<l n="170">saetigeri fetum suis intonsamque bidentem</l>
<l>adtulit admovitque pecus flagrantibus aris.</l>
<l>Illi ad surgentem conversi lumina solem</l>
<l>dant fruges manibus salsas et tempora ferro</l>
<l>summa notant pecudum paterisque altaria libant.</l>
<milestone ed="p" n="175" unit="card"/>
<l n="175">Tum pius Aeneas stricto sic ense precatur:</l>
<l>&ldquo;Esto nunc Sol testis et haec mihi Terra voeanti,</l>
<l>quam propter tantos potui perferre labores,</l>
<l>et pater omnipotens et tu Saturnia coniunx,</l>
<l>iam melior, iam, diva, precor, tuque inclute Mavors,</l>
<l n="180">cuncta tuo qui bella, pater, sub numine torques;</l>
<l>fontisque fluviosque voco, quaeque aetheris alti</l>
<l>religio et quae caeruleo sunt numina ponto:</l>
<l>cesserit Ausonio si fors victoria Turno,</l>
<l>convenit Evandri victos discedere ad urbem,</l>
<l n="185">cedet Iulus agris, nec post arma ulla rebelles</l>
<l>Aeneadae referent ferrove haec regna lacessent,</l>
<l>sin nostrum adnuerit nobis Victoria Martem</l>
<l>(ut potius reor et potius di numine firment),</l>
<l>non ego nec Teucris Italos parere iubebo</l>
<l n="190">nec mihi regna peto: paribus se legibus ambae</l>
<l>invictae gentes aeterna in foedera mittant.</l>
<l>Sacra deosque dabo; socer arma Latinus habeto,</l>
<l>imperium sollemne socer; mihi moenia Teucri</l>
<l>constituent, urbique dabit Lavinia nomen.&rdquo;</l>
<milestone ed="p" n="195" unit="card"/>
<l n="195">Sic prior Aeneas; sequitur sic deinde Latinus</l>
<l>suspiciens caelum tenditque ad sidera dextram:</l>
<l>&ldquo;Haec eadem, Aenea, terram mare sidera iuro</l>
<l>Latonaeque genus duplex Ianumque bifrontem</l>
<l>vimque deum infernam et duri sacraria Ditis;</l>
<l n="200">audiat haec genitor, qui foedera fulmine sancit.</l>
<l>Tango aras, medios ignis et numina testor:</l>
<l>nulla dies pacem hanc Italis nec foedera rumpet,</l>
<l>quo res cumque cadent; nec me vis ulla volentem</l>
<l>avertet, non, si tellurem effundat in undas</l>
<l n="205">diluvio miscens caelumque in Tartara solvat;</l>
<l>ut sceptrum hoc&rdquo; (dextra sceptrum nam forte gerebat</l>
<l>&ldquo;numquam fronde levi fundet virgulta nec umbras,</l>
<l>cum semel in silvis imo de stirpe recisum</l>
<l>matre caret posuitque comas et bracchia ferro,</l>
<l n="210">olim arbos, nunc artificis manus aere decoro</l>
<l>inclusit patribusque dedit gesture Latinis.&rdquo;</l>
<l>Talibus inter se firmabant foedera dictis</l>
<l>conspectu in medio procerum. Tum rite sacratas</l>
<l>in flammam iugulant pecudes et viscera vivis</l>
<l n="215">eripiunt cumulantque oneratis lancibus aras.</l>
<milestone ed="p" n="216" unit="card"/>
<l>At vero Rutulis inpar ea pugna videri</l>
<l>iamdudum et vario misceri pectora motu;</l>
<l>tum magis, ut propius cernunt non viribus aequis.</l>
<l>Adiuvat incessu tacito progressus et aram</l>
<l n="220">suppliciter venerans demisso lumine Turnus</l>
<l>tabentesque genae et iuvenali in corpore pallor.</l>
<l>Quem simul ac Iuturna soror crebrescere vidit</l>
<l>sermonem et volgi variare labantia corda,</l>
<l>in medias acies, formam adsimulata Camerti,</l>
<l n="225">cui genus a proavis ingens clarumque paternae</l>
<l>nomen erat virtutis, et ipse acerrimus armis,</l>
<l>in medias dat sese acies haud nescia rerum</l>
<l>rumoresque serit varios ac talia fatur:</l>
<l>&ldquo;Non pudet, O Rutuli, pro cunctis talibus unam</l>
<l n="230">obiectare animam? Numerone an viribus aequi</l>
<l>non sumus? En omnes et Troes et Arcades hi sunt</l>
<l>fatalesque manus, infensa Etruria Turno:</l>
<l>vix hostem, alterni si congrediamur, habemus.</l>
<l>Ille quidem ad superos, quorum se devovet aris,</l>
<l n="235">succedet fama vivusque per ora feretur:</l>
<l>nos patria amissa dominis parere superbis</l>
<l>cogemur, qui nunc lenti consedimus arvis.&rdquo;</l>
<milestone ed="p" n="238" unit="card"/>
<l>Talibus incensa est iuvenum sententia dictis</l>
<l>iam magis atque magis, serpitque per agmina murmur;</l>
<l n="240">ipsi Laurentes mutati ipsique Latini.</l>
<l>Qui sibi iam requiem pugnae rebusque salutem</l>
<l>sperabant, nunc arma volunt foedusque precantur</l>
<l>infectum et Turni sortem miserantur iniquam.</l>
<l>His aliud maius Iuturna adiungit et alto</l>
<l n="245">dat signum caelo, quo non praesentius ullum</l>
<l>turbavit mentes Italas monstroque fefellit.</l>
<l>Namque volans rubra fulvus Iovis ales in aethra</l>
<l>litoreas agitabat aves turbamque sonantem</l>
<l>agminis aligeri, subito cum lapsus ad undas</l>
<l n="250">cycnum excellentem pedibus rapit improbus uncis.</l>
<l>Adrexere animos Itali, cunctaeque volucres</l>
<l>convertunt clamore fugam, mirabile visu,</l>
<l>aetheraque obscurant pennis hostemque per auras</l>
<l>facta nube premunt, donec vi victus et ipso</l>
<l n="255">pondere defecit, praedamque ex unguibus ales</l>
<l>proiecit fluvio penitusque in nubila fugit.</l>
<milestone ed="p" n="257" unit="card"/>
<l>Tum vero augurium Rutuli clamore salutant</l>
<l>expediuntque manus; primusque Tolumnius augur</l>
<l>&ldquo;Hoc erat, hoc, votis,&rdquo; inquit, &ldquo;quod saepe petivi.</l>
<l n="260">Adcipio adgnoscoque deos; me, me duce ferrum</l>
<l>corripite, O miseri, quos improbus advena bello</l>
<l>territat invalidas ut aves et litora vestra</l>
<l>vi populat: petet ille fugam penitusque profundo</l>
<l>vela dabit. Vos unanimi densete catervas</l>
<l n="265">et regem vobis pugna defendite raptum.&rdquo;</l>
<l>Dixit et adversos telum contorsit in hostis</l>
<l>procurrens: sonitum dat stridula cornus et auras</l>
<l>certa secat. Simul hoc, simul ingens clamor et omnes</l>
<l>turbati cunei calefactaque corda tumultu.</l>
<l n="270">Hasta volans, ut forte novem pulcherrima fratrum</l>
<l>corpora constiterant contra, quos fida crearat</l>
<l>una tot Arcadio coniunx Tyrrhena Gylippo,</l>
<l>horum unum ad medium, teritur qua sutilis alvo</l>
<l>balteus et laterum iuncturas fibula mordet</l>
<l n="275">egregium forma iuvenem et fulgentibus armis</l>
<l>transadigit costas fulvaque effundit harena.</l>
<l>At fratres, animosa phalanx accensaque luctu,</l>
<l>pars, gladios stringunt manibus, pars missile ferrum</l>
<l>corripiunt caecique ruunt. Quos agmina contra</l>
<l n="280">procurrunt Laurentum, hinc densi rursus inundant</l>
<l>Troes Agyllinique et pictis Arcades armis:</l>
<l>sic omnis amor unus habet decernere ferro.</l>
<l>Diripuere aras, it toto turbida caelo</l>
<l>tempestas telorum ac ferreus ingruit imber,</l>
<l n="285">craterasque focosque ferunt. Fugit ipse Latinus</l>
<l>pulsatos referens infecto foedere divos.</l>
<milestone ed="p" n="287" unit="card"/>
<l>Infrenant alii currus aut corpora saltu</l>
<l>subiciunt in equos et strictis ensibus adsunt.</l>
<l>Messapus regem regisque insigne gerentem,</l>
<l n="290">Tyrrhenum Aulesten, avidus confundere foedus,</l>
<l>adverso proterret equo: ruit ille recedens</l>
<l>et miser oppositis a tergo involvitur aris</l>
<l>in caput inque umeros. At fervidus advolat hasta</l>
<l>Messapus teloque orantem multa trabali</l>
<l n="295">desuper altus equo graviter ferit atque ita fatur:</l>
<l>&ldquo;Hoc habet, haec melior magnis data victima divis.&rdquo;</l>
<l>Concurrunt Itali spoliantque calentia membra.</l>
<l>Obvius ambustum torrem Corynaeus ab ara</l>
<l>corripit et venienti Ebuso plagamque ferenti</l>
<l n="300">occupat os flammis: olli ingens barba reluxit</l>
<l>nidoremque ambusta dedit. Super ipse secutus</l>
<l>caesariem laeva turbati corripit hostis</l>
<l>inpressoque genu nitens terrae adplicat ipsum:</l>
<l>sic rigido latus ense ferit. Podalirius Alsum</l>
<l n="305">pastorem primaque acie per tela ruentem,</l>
<l>ense sequens nudo superimminet: ille securi</l>
<l>adversi frontem mediam mentumque reducta</l>
<l>disicit et sparso late rigat arma cruore.</l>
<l>Olli dura quies oculos et ferreus urget</l>
<l n="310">somnus, in aeternam conduntur lumina noctem.</l>
<milestone ed="p" n="311" unit="card"/>
<l>At pius Aeneas dextram tendebat inermem</l>
<l>nudato capite atque suos clamore vocabat:</l>
<l>&ldquo;Quo ruitis? Quaeve ista repens discordia surgit?</l>
<l>O cohibete iras! Ictum iam foedus et omnes</l>
<l n="315">compositae leges; mihi ius concurrere soli;</l>
<l>me sinite atque auferte metus; ego foedera faxo</l>
<l>firma manu; Turnum debent haec iam mihi sacra.&rdquo;</l>
<l>Has inter voces, media inter talia verba</l>
<l>ecce viro stridens alis adlapsa sagitta est</l>
<l n="320">incertum qua pulsa manu, quo turbine adacta,</l>
<l>Quis tantam Rutulis laudem, casusne deusne,</l>
<l>adtulerit: pressa est insignis gloria facti.</l>
<l>nec sese Aeneae iactavit vulnere quisquam.</l>
<l>Turnus ut Aenean cedentem ex agmine vidit</l>
<l n="325">turbatosque duces, subita spe fervidus ardet:</l>
<l>poscit equos atque arma simul saltuque superbus</l>
<l>emicat in currum et manibus molitur habenas.</l>
<l>Multa virum volitans dat fortia corpora Leto,</l>
<l>semineces volvit multos aut agmina curru</l>
<l n="330">proterit aut raptas fugientibus ingerit hastas.</l>
<l>Qualis apud gelidi cum flumina concitus Hebri</l>
<l>sanguineus Mavors clipeo increpat atque furentis</l>
<l>bella movens immittit equos; illi aequore aperto</l>
<l>ante Notos Zephyrumque volant; gemit ultima pulsu</l>
<l n="335">Thraca pedum; circumque atrae Formidinis ora</l>
<l>Iraeque Insidiaeque, dei comitatus, aguntur:</l>
<l>talis equos alacer media inter proelia Turnus</l>
<l>fumantis sudore quatit, miserabile caesis</l>
<l>hostibus insultans; spargit rapida ungula rores</l>
<l n="340">sanguineos, mixtaque cruor calcatur harena.</l>
<l>Iamque neci Sthenelumque dedit Thamyrumque Pholumque,</l>
<l>hunc congressus et hunc, illum eminus; eminus ambo</l>
<l>Imbrasidas, Glaucum atque Laden, quos Imbrasus ipse</l>
<l>nutrierat Lycia paribusque ornaverat armis,</l>
<l n="345">vel conferre manum vel equo praevertere ventos.</l>
<milestone ed="p" n="346" unit="card"/>
<l>Parte alia media Eumedes in proelia fertur,</l>
<l>antiqui proles bello praeclara Dolonis,</l>
<l>nomine avum referens, animo manibusque parentem,</l>
<l>qui quondam, castra ut Danaum speculator adiret,</l>
<l n="350">ausus Pelidae pretium sibi poscere currus;</l>
<l>illum Tydides alio pro talibus ausis</l>
<l>adfecit pretio, nec equis adspirat Achillis.</l>
<l>Hunc procul ut campo Turnus prospexit aperto,</l>
<l>ante levi iaculo longum per inane secutus</l>
<l n="355">sistit equos biiugis et curru desilit atque</l>
<l>semianimi lapsoque supervenit et pede collo</l>
<l>impresso dextrae mucronem extorquet et alto</l>
<l>fulgentem tinguit iugulo atque haec insuper addit:</l>
<l>&ldquo;En agros et quam bello, Troiane, petisti,</l>
<l n="360">Hesperiam metire iacens: haec praemia qui me</l>
<l>ferro ausi temptare ferunt, sic moenia condunt.&rdquo;</l>
<l>Huic comitem Asbyten coniecta cuspide mittit.</l>
<l>Chloreaque Sybarimque Daretaque Thersilochumque</l>
<l>et sternacis equi lapsum cervice Thymoeten.</l>
<l n="365">Ac velut Edoni Boreae cum spiritus alto</l>
<l>insonat Aegaeo sequiturque ad litora fluctus,</l>
<l>qua venti incubuere, fugam dant nubila caelo:</l>
<l>sic Turno, quacumque viam secat, agmina cedunt</l>
<l>conversaeque ruunt acies; fert impetus ipsum,</l>
<l n="370">et cristam adverso curru quatit aura volantem.</l>
<l>Non tulit instantem Phegeus animisque frementem:</l>
<l>obiecit sese ad currum et spumantia frenis</l>
<l>ora citatorum dextra detorsit equorum.</l>
<l>Dum trahitur pendetque iugis, hunc lata retectum</l>
<l n="375">lancea consequitur rumpitque infixa bilicem</l>
<l>loricam et summum degustat volnere corpus.</l>
<l>Ille tamen clipeo obiecto conversus in hostem</l>
<l>ibat et auxilium ducto mucrone petebat:</l>
<l>cum rota praecipitem et procursu concitus axis</l>
<l n="380">impulit effunditque solo, Turnusque secutus</l>
<l>imam inter galeam summi thoracis et oras</l>
<l>abstulit ense caput truncumque reliquit harenae.</l>
<milestone ed="p" n="383" unit="card"/>
<l>Atque ea dum campis victor dat funera Turnus,</l>
<l>interea Aenean Mnestheus et fidus Achates</l>
<l n="385">Ascaniusque comes castris statuere cruentum,</l>
<l>alternos longa nitentem cuspide gressus.</l>
<l>Saevit et infracta luctatur arundine telum</l>
<l>eripere auxilioque viam, quae proxima, poscit</l>
<l>ense secent lato vulnus telique latebram</l>
<l n="390">rescindant penitus seseque in bella remittant.</l>
<l>Iamque aderat Phoebo ante alios dilectus Iapyx</l>
<l>Iasides, acri quondam cui captus amore</l>
<l>ipse suas artes, sua munera, laetus Apollo</l>
<l>augurium citharamque dabat celerisque sagittas.</l>
<l n="395">Ille ut depositi proferret fata parentis,</l>
<l>scire potestates herbarum usumque medendi</l>
<l>maluit et mutas agitare inglorius artes.</l>
<l>Stabat acerba fremens, ingentem nixus in hastam</l>
<l>Aeneas magno iuvenum et maerentis Iuli</l>
<l n="400">concursu, lacrimis immobilis. Ille retorto</l>
<l>Paeonium in morem senior succinctus amictu</l>
<l>multa manu medica Phoebique potentibus herbis</l>
<l>nequiquam trepidat, nequiquam spicula dextra</l>
<l>sollicitat prensatque tenaci forcipe ferrum.</l>
<l n="405">Nulla viam Fortuna regit, nihil auctor Apollo</l>
<l>subvenit; et saevus campis magis ac magis horror</l>
<l>crebrescit propiusque malum est. Iam pulvere caelum</l>
<l>stare vident: subeunt equites, et spicula castris</l>
<l>densa cadunt mediis. It tristis ad aethera clamor</l>
<l n="410">bellantum iuvenum et duro sub Marte cadentum.</l>
<milestone ed="p" n="411" unit="card"/>
<l>Hic Venus, indigno nati concussa dolore,</l>
<l>dictamnum genetrix Cretaea carpit ab Ida,</l>
<l>puberibus caulem foliis et flore comantem</l>
<l>purpureo; non illa feris incognita capris</l>
<l n="415">gramina, cum tergo volucres haesere sagittae:</l>
<l>hoc Venus, obscuro faciem circumdata nimbo,</l>
<l>detulit; hoc fusum labris splendentibus amnem</l>
<l>inficit occulte medicans spargitque salubris</l>
<l>ambrosiae sucos et odoriferam panaceam.</l>
<l n="420">Fovit ea volnus lympha longaevus Iapyx</l>
<l>ignorans, subitoque omnis de corpore fugit</l>
<l>quippe dolor, omnis stetit imo volnere sanguis;</l>
<l>iamque secuta manum nullo cogente sagitta</l>
<l>excidit, atque novae rediere in pristina vires.</l>
<l n="425">&ldquo;Arma citi properate viro! Quid statis?&rdquo; Iapyx</l>
<l>conclamat primusque animos adcendit in hostem.</l>
<l>&ldquo;Non haec humanis opibus, non arte magistra</l>
<l>proveniunt neque te, Aenea, mea dextera servat:</l>
<l>maior agit deus atque opera ad maiora remittit.&rdquo;</l>
<l n="430">Ille avidus pugnae suras incluserat auro</l>
<l>hinc atque hinc oditque moras hastamque coruscat.</l>
<l>Postquam habilis lateri clipeus loricaque tergo est,</l>
<l>Ascanium fusis circum complectitur armis</l>
<l>summaque per galeam delibans oscula fatur:</l>
<l n="435">&ldquo;Disce, puer, virtutem ex me verumque laborem,</l>
<l>fortunam ex aliis. Nunc te mea dextera bello</l>
<l>defensum dabit et magna inter praemia ducet.</l>
<l>Tu facito, mox cum matura adoleverit aetas,</l>
<l>sis memor, et te animo repetentem exempla tuorum</l>
<l n="440">et pater Aeneas et avunculus excitet Hector.&rdquo;</l>
<milestone ed="p" n="441" unit="card"/>
<l>Haec ubi dicta dedit, portis sese extulit ingens,</l>
<l>telum immane manu quatiens; simul agmine denso</l>
<l>Antheusque Mnestheusque ruunt omnisque relictis</l>
<l>turba fluit castris: tum caeco pulvere campus</l>
<l n="445">miscetur pulsuque pedum tremit excita tellus.</l>
<l>Vidit ab adverso venientis aggere Turnus,</l>
<l>videre Ausonii, gelidusque per ima cucurrit</l>
<l>ossa tremor: prima ante omnis Iuturna Latinos</l>
<l>audiit adgnovitque sonum et tremefacta refugit.</l>
<l n="450">Ille volat campoque atrum rapit agmen aperto.</l>
<l>Qualis ubi ad terras abrupto sidere nimbus</l>
<l>it mare per medium; miseris heu praescia longe</l>
<l>horrescunt corda agricolis, dabit ille ruinas</l>
<l>arboribus stragemque satis, ruet omnia late;</l>
<l n="455">ante volant sonitumque ferunt ad litora venti:</l>
<l>talis in adversos ductor Rhoeteius hostis</l>
<l>agmen agit, densi cuneis se quisque coactis</l>
<l>adglomerant. Ferit ense gravem Thymbraeus Osirim,</l>
<l>Archetium Mnestheus, Epulonem obtruncat Achates</l>
<l n="460">Ufentemque Gyas; cadit ipse Tolumnius augur,</l>
<l>primus in adversos telum qui torserat hostis.</l>
<l>Tollitur in caelum clamor, versique vicissim</l>
<l>pulverulenta fuga Rutuli dant terga per agros.</l>
<l>Ipse neque aversos dignatur sternere Morti</l>
<l n="465">nec pede congressos aequo nec tela ferentis</l>
<l>insequitur: solum densa in caligine Turnum</l>
<l>vestigat lustrans, solum in certamina poscit.</l>
<milestone ed="p" n="468" unit="card"/>
<l>Hoc concussa metu mentem Iuturna virago</l>
<l>aurigam Turni media inter lora Metiscum</l>
<l n="470">excutit et longe lapsum temone relinquit:</l>
<l>ipsa subit manibusque undantis flectit habenas,</l>
<l>cuncta gerens, vocemque et corpus et arma Metisci.</l>
<l>Nigra velut magnas domini cum divitis aedes</l>
<l>pervolat et pennis alta atria lustrat hirundo,</l>
<l n="475">pabula parva legens nidisque loquacibus escas,</l>
<l>et nunc porticibus vacuis, nunc umida circum</l>
<l>stagna sonat: similis medios Iuturna per hostis</l>
<l>fertur equis rapidoque volans obit omnia curru</l>
<l>iamque hic germanum iamque hic ostentat ovantem</l>
<l n="480">nec conferre manum patitur, volat avia longe.</l>
<l>Haud minus Aeneas tortos legit obvius orbes</l>
<l>vestigatque virum et disiecta per agmina magna</l>
<l>voce vocat. Quotiens oculos coniecit in hostem</l>
<l>alipedumque fugam cursu temptavit equorum,</l>
<l n="485">aversos totiens currus Iuturna retorsit.</l>
<l>Heu quid agat? Vario nequiquam fluctuat aestu,</l>
<l>diversaeque vocant animum in contraria curae.</l>
<l>Huic Messapus, uti laeva duo forte gerebat</l>
<l>lenta levis cursu praefixa hastilia ferro,</l>
<l n="490">horum unum certo contorquens dirigit ictu.</l>
<l>Substitit Aeneas et se collegit in arma,</l>
<l>poplite subsidens; apicem tamen incita summum</l>
<l>hasta tulit summasque excussit vertice cristas.</l>
<l>Tum vero adsurgunt irae; insidiisque subactus,</l>
<l n="495">diversos ubi sensit equos currumque referri,</l>
<l>multa Iovem et laesi testatus foederis aras</l>
<l>iam tandem invadit medios et Marte secundo</l>
<l>terribilis saevam nullo discrimine caedem</l>
<l>suscitat irarumque omnis effundit habenas.</l>
<milestone ed="p" n="500" unit="card"/>
<l n="500">Quis mihi nunc tot acerba deus, quis carmine caedes</l>
<l>diversas obitumque ducum, quos aequore toto</l>
<l>inque vicem nunc Turnus agit, nunc Troius heros,</l>
<l>expediat? Tanton placuit concurrere motu.</l>
<l>Iuppiter, aeterna gentis in pace futuras?</l>
<l n="505">Aeneas Rutulum Sucronem, ea prima ruentis</l>
<l>pugna loco statuit Teucros, haud multa morantem</l>
<l>excipit in latus et, qua fata celerrima, crudum</l>
<l>transadigit costas et cratis pectoris ensem.</l>
<l>Turnus equo deiectum Amycum fratremque Dioren,</l>
<l n="510">congressus pedes, hunc venientem cuspide longa,</l>
<l>hunc mucrone ferit curruque abscisa duorum</l>
<l>suspendit capita et rorantia sanguine portat.</l>
<l>Ille Talon Tanaimque neci fortemque Cethegum,</l>
<l>tris uno congressu, et maestum mittit Oniten,</l>
<l n="515">nomen Echionium matrisque genus Peridiae,</l>
<l>hic fratres Lycia missos et Apollinis agris</l>
<l>et iuvenem exosum nequiquam bella Menoeten,</l>
<l>Arcada, piscosae cui circum flumina Lernae</l>
<l>ars fuerat pauperque domus nec nota potentum</l>
<l n="520">munera conductaque pater tellure serebat.</l>
<l>Ac velut immissi diversis partibus ignes</l>
<l>arentem in silvam et virgulta sonantia lauro,</l>
<l>aut ubi decursu rapido de montibus altis</l>
<l>dant sonitum spumosi amnes et in aequora currunt</l>
<l n="525">quisque suum populatus iter: non segnius ambo</l>
<l>Aeneas Turnusque ruunt per proelia; nunc nunc</l>
<l>fluctuat ira intus, rumpuntur nescia vinci</l>
<l>pectora, nunc totis in Volnera viribus itur.</l>
<milestone ed="p" n="529" unit="card"/>
<l>Murranum hic, atavos et avorum antiqua sonantem</l>
<l n="530">nomina per regesque actum genus omne Latinos,</l>
<l>praecipitem scopulo atque ingentis turbine saxi</l>
<l>excutit effunditque solo: hunc lora et iuga subter</l>
<l>provolvere rotae, crebro super ungula pulsu</l>
<l>incita nec domini memorum proculcat equorum.</l>
<l n="535">Ille ruenti Hyllo animisque immane frementi</l>
<l>occurrit telumque aurata ad tempora torquet:</l>
<l>olli per galeam fixo stetit hasta cerebro.</l>
<l>Dextera nec tua te, Graium fortissime Cretheu</l>
<l>eripuit Turno. Nec di texere Cupencum</l>
<l n="540">Aenea veniente sui: dedit obvia ferro</l>
<l>pectora, nec misero clipei mora profuit aerei.</l>
<l>Te quoque Laurentes viderunt, Aeole, campi</l>
<l>oppetere et late terram consternere tergo</l>
<l>Occidis, Argivae quem non potuere phalanges</l>
<l n="545">sternere nec Priami regnorum eversor Achilles;</l>
<l>hic tibi mortis erant metae: domus alta sub Ida,</l>
<l>Lyrnesi domus alta, solo Laurente sepulchrum.</l>
<l>Totae adeo conversae acies, omnesque Latini,</l>
<l>omnes Dardanidae, Mnestheus acerque Serestus</l>
<l n="550">et Messapus equum domitor et fortis Asilas</l>
<l>Tuscorumque phalanx Evandrique Arcades alae,</l>
<l>pro se quisque viri summa nituntur opum vi:</l>
<l>nec mora nec requies, vasto certamine tendunt.</l>
<milestone ed="p" n="554" unit="card"/>
<l>Hic mentem Aeneae genetrix pulcherrima misit,</l>
<l n="555">iret ut ad muros urbique adverteret agmen</l>
<l>ocius et subita turbaret clade Latinos.</l>
<l>Ille ut vestigans diversa per agmina Turnum</l>
<l>huc atque huc acies circumtulit, aspicit urbem</l>
<l>immunem tanti belli atque impune quietam.</l>
<l n="560">Continuo pugnae adcendit maioris imago:</l>
<l>Mnesthea Sergestumque vocat fortemque Serestum</l>
<l>ductores tumulumque capit, quo cetera Teucrum</l>
<l>concurrit legio nec scuta aut spicula densi</l>
<l>deponunt. Celso medius stans aggere fatur:</l>
<l n="565">&ldquo;Nequa meis esto dictis mora; Iuppiter hac stat,</l>
<l>neu quis ob inceptum subitum mihi segnior ito.</l>
<l>Urbem hodie, causam belli, regna ipsa Latini,</l>
<l>ni frenum accipere et victi parere fatentur,</l>
<l>eruam et aequa solo fumantia culmina ponam.</l>
<l n="570">Scilicet exspectem, libeat dum proelia Turno</l>
<l>nostra pati rursusque velit concurrere victus?</l>
<l>Hoc caput, O cives, haec belli summa nefandi:</l>
<l>ferte faces propere foedusque reposcite flammis.&rdquo;</l>
<l>Dixerat, atque animis pariter certantibus omnes</l>
<l n="575">dant cuneum densaque ad muros mole feruntur.</l>
<l>Scalae improviso subitusque apparuit ignis.</l>
<l>Discurrunt alii ad portas primosque trucidant,</l>
<l>ferrum alii torquent et obumbrant aethera telis.</l>
<l>Ipse inter primos dextram sub moenia tendit</l>
<l n="580">Aeneas magnaque incusat voce Latinum</l>
<l>testaturque deos, iterum se ad proelia cogi,</l>
<l>bis iam Italos hostis, haec altera foedera rumpi.</l>
<l>Exoritur trepidos inter discordia civis:</l>
<l>urbem alii reserare iubent et pandere portas</l>
<l n="585">Dardanidis ipsumque trahunt in moenia regem,</l>
<l>arma ferunt alii et pergunt defendere muros.</l>
<l>Inclusas ut cum latebroso in pumice pastor</l>
<l>vestigavit apes fumoque implevit amaro:</l>
<l>illae intus trepidae rerum per cerea castra</l>
<l n="590">discurrunt magnisque acuunt stridoribus iras;</l>
<l>volvitur ater odor tectis, tum murmure caeco</l>
<l>intus saxa sonant, vacuas it fumus ad auras.</l>
<milestone ed="p" n="593" unit="card"/>
<l>Accidit haec fessis etiam fortuna Latinis,</l>
<l>quae totam luctu concussit funditus urbem.</l>
<l n="595">Regina ut tectis venientem prospicit hostem,</l>
<l>incessi muros, ignis ad tecta volare,</l>
<l>nusquam acies contra Rutulas, nulla agmina Turni:</l>
<l>infelix pugnae iuvenem in certamine credit</l>
<l>exstinctum et, subito mentem turbata dolore,</l>
<l n="600">se causam clamat crimenque caputque malorum,</l>
<l>multaque per maestum demens effata furorem</l>
<l>purpureos moritura manu discindit amictus</l>
<l>et nodum informis leti trabe nectit ab alta.</l>
<l>Quam cladem miserae postquam accepere Latinae,</l>
<l n="605">filia prima manu flavos Lavinia crinis</l>
<l>et roseas laniata genas, tum cetera circum</l>
<l>turba furit: resonant late plangoribus aedes.</l>
<l>Hinc totam infelix volgatur fama per urbem.</l>
<l>Demittunt mentes; it scissa veste Latinus,</l>
<l n="610">coniugis attonitus fatis urbisque ruina,</l>
<l>canitiem immundo perfusam pulvere turpans.</l>
<l>[Multaque se incusat, qui non acceperit ante</l>
<l>Dardanium Aenean generumque adsciverit ultro.]</l>
<milestone ed="p" n="614" unit="card"/>
<l>Interea extremo bellator in aequore Turnus</l>
<l n="615">palantis sequitur paucos iam segnior atque</l>
<l>iam minus atque minus successu laetus equorum</l>
<l>attulit hunc illi caecis terroribus aura</l>
<l>commixtum clamorem adrectasque impulit aures</l>
<l>confusae sonus urbis et inlaetabile murmur.</l>
<l n="620">&ldquo;Ei mihi! Quid tanto turbantur moenia luctu?</l>
<l>Quisve ruit tantus diversa clamor ab urbe?&rdquo;</l>
<l>Sic ait adductisque amens subsistit habenis.</l>
<l>Atque huic, in faciem soror ut conversa Metisci</l>
<l>aurigae currumque et equos et lora regebat,</l>
<l n="625">talibus occurrit dictis: &ldquo;Hac, Turne, sequamur</l>
<l>Troiugenas, qua prima viam victoria pandit;</l>
<l>sunt alii, qui tecta manu defendere possint.</l>
<l>Ingruit Aeneas Italis et proelia miscet:</l>
<l>et nos saeva manu mittamus funera Teucris.</l>
<l n="630">Nec numero inferior pugnae nec honore recedes.&rdquo;</l>
<l>Turnus ad haec:</l>
<l>&ldquo;O soror, et dudum adgnovi, cum prima per artem</l>
<l>foedera turbasti teque haec in bella dedisti,</l>
<l>et nunc nequiquam fallis dea. Sed quis Olympo</l>
<l n="635">demissam tantos voluit te ferre labores?</l>
<l>An fratris miseri letum ut crudele videres?</l>
<l>Nam quid ago? Aut quae iam spondet Fortuna salutem?</l>
<l>Vidi oculos ante ipse meos me voce vocantem</l>
<l>Murranum, quo non superat mihi carior alter,</l>
<l n="640">oppetere ingentem atque ingenti volnere victum.</l>
<l>Occidit infelix nostrum ne dedecus Ufens</l>
<l>adspiceret; Teucri potiuntur corpore et armis.</l>
<l>Exscindine domos (id rebus defuit unum)</l>
<l>perpetiar, dextra nec Drancis dicta refellam?</l>
<l n="645">Terga dabo et Turnum fugientem haec terra videbit?</l>
<l>Usque adeone mori miserum est? Vos O mihi Manes</l>
<l>este boni, quoniam superis aversa voluntas!</l>
<l>Sancta ad vos anima atque istius nescia culpae</l>
<l>descendam, magnorum haud umquam indignus avorum.</l>
<milestone ed="p" n="650" unit="card"/>
<l n="650">Vix ea fatus erat: medios volat ecce per hostis</l>
<l>vectus equo spumante Saces, adversa sagitta</l>
<l>saucius ora, ruitque implorans nomine Turnum:</l>
<l>&ldquo;Turne, in te suprema salus: miserere tuorum.</l>
<l>Fulminat Aeneas armis summasque minatur</l>
<l n="655">deiecturum arces Italum exscidioque daturum;</l>
<l>iamque faces ad tecta volant. In te ora Latini,</l>
<l>in te oculos referunt; mussat rex ipse Latinus,</l>
<l>quos generos vocet aut quae sese ad foedera flectat.</l>
<l>Praeterea regina, tui fidissima, dextra</l>
<l n="660">occidit ipsa sua lucemque exterrita fugit.</l>
<l>Soli pro portis Messapus et acer Atinas</l>
<l>sustentant aciem. Circum hos utrimque phalanges</l>
<l>stant densae, strictisque seges mucronibus horret</l>
<l>ferrea: tu currum deserto in gramine versas.&rdquo;</l>
<l n="665">Obstipuit varia confusus imagine rerum</l>
<l>Turnus et obtutu tacito stetit. Aestuat ingens</l>
<l>uno in corde pudor mixtoque insania luctu</l>
<l>et furiis agitatus amor et conscia virtus.</l>
<l>Ut primum discussae umbrae et lux reddita menti,</l>
<l n="670">ardentis oculorum orbes ad moenia torsit</l>
<l>turbidus eque rotis magnam respexit ad urbem.</l>
<l>Ecce autem flammis inter tabulata volutus</l>
<l>ad caelum undabat vortex turrimque tenebat,</l>
<l>turrim, compactis trabibus quam eduxerat ipse</l>
<l n="675">subdideratque rotas pontisque instraverat altos.</l>
<l>&ldquo;Iam iam fata, soror, superant; absiste morari;</l>
<l>quo deus et quo dura vocat Fortuna, sequamur.</l>
<l>Stat conferre manum Aeneae, stat quidquid acerbi est</l>
<l>morte pati; neque me indecorem, germana, videbis</l>
<l n="680">amplius. Hunc, oro, sine me furere ante furorem.&rdquo;</l>
<l>Dixit et e curru saltum dedit ocius arvis</l>
<l>perque hostis, per tela ruit maestamque sororem</l>
<l>deserit ac rapido cursu media agmina rumpit.</l>
<l>Ac veluti montis saxum de vertice praeceps</l>
<l n="685">cum ruit avulsum vento, seu turbidus imber</l>
<l>proluit aut annis solvit sublapsa vetustas;</l>
<l>fertur in abruptum magno mons improbus actu</l>
<l>exsultatque solo, silvas armenta virosque</l>
<l>involvens secum: disiecta per agmina Turnus</l>
<l n="690">sic urbis ruit ad muros, ubi plurima fuso</l>
<l>sanguine terra madet striduntque hastilibus aurae,</l>
<l>significatque manu et magno simul incipit ore:</l>
<l>&ldquo;Parcite iam, Rutuli, et vos tela inhibete, Latini;</l>
<l>quaecumque est Fortuna, mea est: me verius unum</l>
<l n="695">pro vobis foedus luere et decernere ferro.&rdquo;</l>
<l>Discessere omnes medii spatiumque dedere.</l>
<milestone ed="p" n="697" unit="card"/>
<l>At pater Aeneas audito nomine Turni</l>
<l>deserit et muros et summas deserit arces</l>
<l>praecipitatque moras omnis, opera omnia rumpit,</l>
<l n="700">laetitia exsultans, horrendumque intonat armis;</l>
<l>quantus Athos aut quantus Eryx aut ipse coruscis</l>
<l>cum fremit ilicibus quantus gaudetque nivali</l>
<l>vertice se attollens pater Appenninus ad auras.</l>
<l>Iam vero et Rutuli certatim et Troes et omnes</l>
<l n="705">convertere oculos Itali, quique alta tenebant</l>
<l>moenia quique imos pulsabant ariete muros,</l>
<l>armaque deposuere umeris. Stupet ipse Latinus</l>
<l>ingentis, genitos diversis partibus orbis,</l>
<l>inter se coiisse viros et cernere ferro.</l>
<l n="710">Atque illi, ut vacuo patuerunt aequore campi,</l>
<l>procursu rapido, coniectis eminus hastis,</l>
<l>invadunt Martem clipeis atque aere sonoro.</l>
<l>Dat gemitum tellus; tum crebros ensibus ictus</l>
<l>congeminant: fors et virtus miscentur in unum.</l>
<l n="715">Ac velut ingenti Sila summove Taburno</l>
<l>cum duo conversis inimica in proelia tauri</l>
<l>frontibus incurrunt; pavidi cessere magistri,</l>
<l>stat pecus omne metu mutum mussantque iuvencae,</l>
<l>quis nemori imperitet, quem tota armenta sequantur;</l>
<l n="720">illi inter sese multa vi volnera miscent</l>
<l>cornuaque obnixi infigunt et sanguine largo</l>
<l>colla armosque lavant; gemitu nemus omne remugit:</l>
<l>non alitur Tros Aeneas et Daunius heros</l>
<l>concurrunt clipeis; ingens fragor aethera complet.</l>
<l n="725">Iuppiter ipse duas aequato examine lances</l>
<l>sustinet et fata imponit diversa duorum,</l>
<l>quem damnet labor et quo vergat pondere letum;</l>
<l>Emicat hic, impune putans, et corpore toto</l>
<l>alte sublatum consurgit Turnus in ensem</l>
<l n="730">et ferit: exclamant Troes trepidique Latini,</l>
<l>arrectaeque amborum acies. At perfidus ensis</l>
<l>Frangitur in medioque ardentem deserit ictu . . .</l>
<l>ni fuga subsidio subeat. Fugit ocior euro,</l>
<l>ut capulum ignotum dextramque aspexit inermem.</l>
<l n="735">Fama est praecipitem, cum prima in proelia iunctos</l>
<l>conscendebat equos, patrio mucrone relicto,</l>
<l>dum trepidat, ferrum aurigae rapuisse Metisci.</l>
<l>Idque diu, dum terga dabant palantia Teucri,</l>
<l>suffecit: postquam arma dei ad Volcania ventumst,</l>
<l n="740">mortalis mucro glacies ceu futilis ictu</l>
<l>dissiluit; fulva resplendent fragmina harena.</l>
<l>Ergo amens diversa fuga petit aequora Turnus</l>
<l>et nunc huc, inde huc incertos implicat orbes</l>
<l>undique enim densa Teucri inclusere corona,</l>
<l n="745">atque hinc vasta palus, hinc ardua moenia cingunt.</l>
<milestone ed="p" n="746" unit="card"/>
<l>Nec minus Aeneas, quamquam tardata sagitta</l>
<l>interdum genua impediunt cursumque recusant,</l>
<l>insequitur trepidique pedem pede fervidus urget:</l>
<l>inclusum veluti siquando flumine nanctus</l>
<l n="750">cervum aut puniceae saeptum formidine pinnae</l>
<l>venator cursu canis et latratibus instat;</l>
<l>ille autem, insidiis et ripa territus alta,</l>
<l>mille fugit refugitque vias; at vividus Umber</l>
<l>haeret hians, iam iamque tenet similisque tenenti</l>
<l n="755">increpuit malis morsuque elusus inani est.</l>
<l>Tum vero exoritur clamor, ripaeque lacusque</l>
<l>responsant circa et caelum tonat omne tumultu.</l>
<l>Ille simul fugiens Rutulos simul increpat omnis,</l>
<l>nomine quemque vocans, notumque efflagitat ensem.</l>
<l n="760">Aeneas mortem contra praesensque minatur</l>
<l>exitium, si quisquam adeat, terretque trementis</l>
<l>excisurum urbem minitans et saucius instat.</l>
<l>Quinque orbis explent cursu totidemque retexunt</l>
<l>huc illuc; neque enim levia aut ludicra petuntur</l>
<l n="765">praemia, sed Turni de vita et sanguine certant.</l>
<milestone ed="p" n="766" unit="card"/>
<l>Forte sacer Fauno foliis oleaster amaris</l>
<l>hic steterat, nautis olim venerabile lignum,</l>
<l>servati ex undis ubi figere dona solebant</l>
<l>Laurenti divo et votas suspendere vestes,</l>
<l n="770">sed stirpem Teucri nullo discrimine sacrum</l>
<l>sustulerant, puro ut possent concurrere campo.</l>
<l>Hic hasta Aeneae stabat, huc impetus illam</l>
<l>detulerat fixam et lenta in radice tenebat.</l>
<l>Incubuit voluitque manu convellere ferrum</l>
<l n="775">Dardanides teloque sequi, quem prendere cursu</l>
<l>non poterat. Tum vero amens formidine Turnus</l>
<l>&ldquo;Faune, precor, miserere,&rdquo; inquit, &ldquo;tuque optima ferrum</l>
<l>terra tene, colui vestros si semper honores,</l>
<l>quos contra Aeneadae bello fecere profanos.&rdquo;</l>
<l n="780">Dixit opemque dei non cassa in vota vocavit.</l>
<l>Namque diu luctans lentoque in stirpe moratus</l>
<l>viribus haud ullis valuit discludere morsus</l>
<l>roboris Aeneas. Dum nititur acer et instat,</l>
<l>rursus in aurigae faciem mutata Metisci</l>
<l n="785">procurrit fratrique ensem dea Daunia reddit.</l>
<l>Quod Venus audaci nymphae indignata licere</l>
<l>adcessit telumque alta ab radice revellit.</l>
<l>Olli sublimes armis animisque refecti,</l>
<l>hic gladio fidens, hic acer et arduus hasta,</l>
<l n="790">adsistunt contra certamina Martis anheli.</l>
<milestone ed="p" n="791" unit="card"/>
<l>Iunonem interea rex omnipotentis Olympi</l>
<l>adloquitur fulva pugnas de nube tuentem:</l>
<l>&ldquo;Qua iam finis erit, coniunx? Quid denique restat?</l>
<l>Indigetem Aenean scis ipsa et scire fateris</l>
<l n="795">deberi caelo fatisque ad sidera tolli.</l>
<l>Quid struis, aut qua spe gelidis in nubibus haeres?</l>
<l>Mortalin decuit violari volnere divom,</l>
<l>aut ensem (quid enim sine te Iuturna valeret?)</l>
<l>ereptum reddi Turno et vim crescere victis?</l>
<l n="800">Desine iam tandem precibusque inflectere nostris,</l>
<l>[ni te tantus edit tacitam dolor et mihi curae</l>
<l>saepe tuo dulci tristes ex ore recursent,]</l>
<l>ventum ad supremum est. Terris agitare vel undis</l>
<l>Troianos potuisti, infandum adcendere bellum,</l>
<l n="805">deformare domum et luctu miscere hymenaeos:</l>
<l>ulterius temptare veto.&rdquo; Sic Iuppiter orsus;</l>
<l>sic dea submisso contra Saturnia voltu:</l>
<l>&ldquo;Ista quidem quia nota mihi tua, magne, voluntas,</l>
<l>Iuppiter, et Turnum et terras invita reliqui;</l>
<l n="810">nec tu me aeria solam nunc sede videres</l>
<l>digna indigna pati, sed flammis cincta sub ipsa</l>
<l>starem acie traheremque inimica in proelia Teucros.</l>
<l>Iuturnam misero, fateor, succurrere fratri</l>
<l>suasi et pro vita maiora audere probavi,</l>
<l n="815">non ut tela tamen, non ut contenderet arcum:</l>
<l>adiuro Stygii caput implacabile fontis,</l>
<l>una superstitio superis quae reddita divis.</l>
<l>Et nunc cedo equidem pugnasque exosa relinquo.</l>
<l>Illud te, nulla fati quod lege tenetur,</l>
<l n="820">pro Latio obtestor, pro maiestate tuorum:</l>
<l>cum iam conubis pacem felicibus, esto,</l>
<l>component, cum iam leges et foedera iungent,</l>
<l>ne vetus indigenas nomen mutare Latinos</l>
<l>neu Troas fieri iubeas Teucrosque vocari</l>
<l n="825">aut vocem mutare viros aut vertere vestem.</l>
<l>Sit Latium, sint Albani per saecula reges,</l>
<l>sit Romana potens Itala virtute propago:</l>
<l>occidit, occideritque sinas cum nomine Troia.&rdquo;</l>
<l>Olli subridens hominum rerumque repertor</l>
<l n="830">&ldquo;Es germana Iovis Saturnique altera proles:</l>
<l>irarum tantos volvis sub pectore fluctus.</l>
<l>Verum age et inceptum frustra submitte furorem</l>
<l>do quod vis, et me victusque volensque remitto.</l>
<l>Sermonem Ausonii patrium moresque tenebunt,</l>
<l n="835">utque est nomen erit; commixti corpore tantum</l>
<l>subsident Teucri. Morem ritusque sacrorum</l>
<l>adiciam faciamque omnis uno ore Latinos.</l>
<l>Hinc genus Ausonio mixtum quod sanguine surget,</l>
<l>supra homines, supra ire deos pietate videbis,</l>
<l n="840">nec gens ulla tuos aeque celebrabit honores.&rdquo;</l>
<l>Adnuit his Iuno et mentem laetata retorsit.</l>
<l>Interea excedit caelo nubemque relinquit.</l>
<milestone ed="p" n="843" unit="card"/>
<l>His actis aliud genitor secum ipse volutat</l>
<l>Iuturnamque parat fratris dimittere ab armis.</l>
<l n="845">Dicuntur geminae pestes cognomine Dirae,</l>
<l>quas et Tartaream Nox intempesta Megaeram</l>
<l>uno eodemque tulit partu paribusque revinxit</l>
<l>serpentum spiris ventosasque addidit alas.</l>
<l>Hae Iovis ad solium saevique in limine regis</l>
<l n="850">adparent acuuntque metum mortalibus aegris,</l>
<l>siquando letum horrificum morbosque deum rex</l>
<l>molitur meritas aut bello territat urbes.</l>
<l>Harum unam celerem demisit ab aethere summo</l>
<l>Iuppiter inque omen Iuturnae occurrere iussit.</l>
<l n="855">Illa volat celerique ad terram turbine fertur.</l>
<l>Non secus ac nervo per nubem impulsa sagitta,</l>
<l>armatam saevi Parthus quam felle veneni,</l>
<l>Parthus sive Cydon, telum immedicabile, torsit,</l>
<l>stridens et celeris incognita transilit umbras:</l>
<l n="860">talis se sata Nocte tulit terrasque petivit.</l>
<l>Postquam acies videt Iliacas atque agmina Turni,</l>
<l>alitis in parvae subitam conlecta figuram,</l>
<l>quae quondam in bustis aut culminibus desertis</l>
<l>nocte sedens serum canit importuna per umbras,</l>
<l n="865">hanc versa in faciem Turni se pestis ob ora</l>
<l>fertque refertque sonans clipeumque everberat alis.</l>
<l>Olli membra novus solvit formidine torpor,</l>
<l>adrectaeque horrore comae, et vox faucibus haesit.</l>
<milestone ed="p" n="869" unit="card"/>
<l>At procul ut Dirae stridorem adgnovit et alas,</l>
<l n="870">infelix crinis scindit Iuturna solutos,</l>
<l>unguibus ora soror foedans et pectora pugnis:</l>
<l>&ldquo;Quid nunc te tua, Turne, potest germana iuvare?</l>
<l>Aut quid iam durae superat mihi? Qua tibi lucem</l>
<l>arte morer? Talin possum me opponere monstro?</l>
<l n="875">Iam iam linquo acies. Ne me terrete timentem,</l>
<l>obscenae volucres: alarum verbera nosco</l>
<l>letalemque sonum, nec fallunt iussa superba</l>
<l>magnanimi Iovis. Haec pro virginitate reponit?</l>
<l>Quo vitam dedit aeternam? Cur mortis ademptast</l>
<l n="880">condicio? Possem tantos finire dolores</l>
<l>nunc certe et misero fratri comes ire per umbras!</l>
<l>Immortalis ego? Aut quicquam mihi dulce meorum</l>
<l>te sine, frater, erit? O quae satis ima dehiscet</l>
<l>terra mihi Manisque deam demittet ad imos?&rdquo;</l>
<l n="885">Tantum effata caput glauco contexit amictu</l>
<l>multa gemens et se fluvio dea condidit alto.</l>
<milestone ed="p" n="887" unit="card"/>
<l>Aeneas instat contra telumque coruscat</l>
<l>ingens arboreum et saevo sic pectore fatur:</l>
<l>&ldquo;Quae nunc deinde mora est? Aut quid iam, Turne, retractas?</l>
<l n="890">Non cursu, saevis certandum est comminus armis.</l>
<l>Verte omnis tete in facies et contrahe quidquid</l>
<l>sive animis sive arte vales; opta ardua pennis</l>
<l>astra sequi clausumve cava te condere terra.&rdquo;</l>
<l>Ille caput quassans &rdquo; Non me tua fervida terrent</l>
<l n="895">dicta, ferox: di me terrent et Iuppiter hostis.&rdquo;</l>
<l>Nec plura effatus saxum circumspicit ingens,</l>
<l>saxum antiquum ingens, campo quod forte iacebat,</l>
<l>limes agro positus, litem ut discerneret arvis.</l>
<l>Vix illud lecti bis sex cervice subirent,</l>
<l n="900">qualia nunc hominum producit corpora tellus:</l>
<l>ille manu raptum trepida torquebat in hostem</l>
<l>altior insurgens et cursu concitus heros.</l>
<l>Sed neque currentem se nec cognoscit euntem</l>
<l>tollentemve manus saxumve immane moventem;</l>
<l n="905">genua labant, gelidus concrevit frigore sanguis.</l>
<l>Tum lapis ipse viri, vacuum per inane volutus,</l>
<l>nec spatium evasit totum neque pertulit ictum.</l>
<l>Ac velut in somnis, oculos ubi languida pressit</l>
<l>nocte quies, nequiquam avidos extendere cursus</l>
<l n="910">velle videmur et in mediis conatibus aegri</l>
<l>succidimus, non lingua valet, non corpore notae</l>
<l>sufficiunt vires, nec vox aut verba sequuntur:</l>
<l>sic Turno, quacumque viam virtute petivit,</l>
<l>successum dea dira negat. Tum pectore sensus</l>
<l n="915">vertuntur varii. Rutulos aspectat et urbem</l>
<l>cunctaturque metu letumque instare tremescit;</l>
<l>nec quo se eripiat, nec qua vi tendat in hostem,</l>
<l>nec currus usquam videt aurigamve sororem.</l>
<milestone ed="p" n="919" unit="card"/>
<l>Cunctanti telum Aeneas fatale coruscat,</l>
<l n="920">sortitus fortunam oculis, et corpore toto</l>
<l>eminus intorquet. Murali concita numquam</l>
<l>tormento sic saxa fremunt, nec fulmine tanti</l>
<l>dissultant crepitus. Volat atri turbinis instar</l>
<l>exitium dirum hasta ferens orasque recludit</l>
<l n="925">loricae et clipei extremos septemplicis orbes.</l>
<l>Per medium stridens transit femur. Incidit ictus</l>
<l>ingens ad terram duplicato poplite Turnus.</l>
<l>Consurgunt gemitu Rutuli, totusque remugit</l>
<l>mons circum, et vocem late nemora alta remittunt</l>
<l n="930">Ille humilis supplexque oculos, dextramque precantem</l>
<l>protendens, &ldquo;Equidem merui nec deprecor,&rdquo; inquit:</l>
<l>&ldquo;utere sorte tua. Miseri te siqua parentis</l>
<l>tangere cura potest, oro (fuit et tibi talis</l>
<l>Anchises genitor), Dauni miserere senectae</l>
<l n="935">et me seu corpus spoliatum lumine mavis</l>
<l>redde meis. Vicisti, et victum tendere palmas</l>
<l>Ausonii videre; tua est Lavinia coniunx:</l>
<l>ulterius ne tende odiis.&rdquo; Stetit acer in armis</l>
<l>Aeneas, volvens oculos, dextramque repressit;</l>
<l n="940">et iam iamque magis cunctantem flectere sermo</l>
<l>coeperat, infelix umero cum apparuit alto</l>
<l>balteus et notis fulserunt cingula bullis</l>
<l>Pallantis pueri, victum quem volnere Turnus</l>
<l>straverat atque umeris inimicum insigne gerebat.</l>
<l n="945">Ille, oculis postquam saevi monimenta doloris</l>
<l>exuviasque hausit, furiis accensus et ira</l>
<l>terribilis, &ldquo;Tune hinc spoliis indute meorum</l>
<l>eripiare mihi? Pallas te hoc volnere, Pallas</l>
<l>immolat et poenam scelerato ex sanguine sumit,&rdquo;</l>
<l n="950">hoc dicens ferrum adverso sub pectore condit</l>
<l>fervidus. Ast illi solvuntur frigore membra</l>
<l>vitaque cum gemitu fugit indignata sub umbras.</l></div1>
</body></text></TEI.2>
