<!DOCTYPE TEI.2 PUBLIC "-//TEI P4//DTD Main DTD Driver File//EN" "http://www.tei-c.org/Guidelines/DTD/tei2.dtd" [
<!ENTITY % TEI.XML "INCLUDE">
<!ENTITY % PersProse PUBLIC "-//Perseus P4//DTD Perseus Prose//EN" "http://www.perseus.tufts.edu/DTD/1.0/PersProse.dtd" >
%PersProse;
]>
<TEI.2>
  <teiHeader>
    <fileDesc>
      <titleStmt>
       <title>Epistulae, Books VIII-IX</title>
       <author>Sidonius Apollinaris</author>
       <editor role="editor">Christinaus Luetjohann</editor>
       &fund.Mellon;
      </titleStmt>
      &Perseus.publish;
      
      <sourceDesc>
       <biblStruct>
        <monogr>
         <title>Gai Sollii Apollinaris Sidonii Epistulae et carmina</title>
         <author>Sidonius Apollinaris</author>
         <editor>Christianus Luetjohann</editor>
         <imprint>
          <publisher>Weidmann</publisher>
          <pubPlace>Berlin</pubPlace>
          <date>1887</date>
         </imprint>
        </monogr>
        <series>Monumenta Germaniae Historica</series>
       </biblStruct>              
       <p>This digital edition is based on the digital version placed on Joop van Warden's
       comprehensive site Apollinaris Sidonius that is mirrored at the Latin Library</p>
      </sourceDesc>
    </fileDesc>

    <encodingDesc>
<refsDecl doctype="TEI.2">
<state unit="book"/>
<state unit="letter" n="chunk"/>
<state unit="section"/>
</refsDecl>

    </encodingDesc>

    <profileDesc>
      <langUsage>
	<language id="la">Latin</language>
	<language id="greek">Greek</language>
      </langUsage>
    </profileDesc>
  </teiHeader>


<text><body><div1 type="book" n="8">
<div2 type="letter" n="1"><head>Sidonius Petronio suo salutem.</head><p>



<milestone unit="section" n="1"/>Tu quidem pulchre (mos hic tuus, et persevera), vir omnium bonorum, 
qui uspiam degunt, laude dignissime, quod amicorum gloriae, sicubi 
locus, lenocinaris. hinc est quod etiam scrinia Arverna petis 
eventilari, cui sufficere suspicabamur, si quid superiore vulgatu 
protulissemus. itaque morem geremus iniunctis, actionem tamen stili 
eatenus prorogaturi, ut epistularum seriem nimirum a primordio voluminis
 inchoatarum in extimo fine parvi adhuc numeri summa protendat, opus 
videlicet explicitum quodam quasi marginis sui limbo coronatura.
</p>

<p>

<milestone unit="section" n="2"/>sed plus cavendum est, ne sera propter iam propalati augmenta 
voluminis in aliquos forsitan incidamus vituperones, quorum fugere 
linguas cote livoris naturalitus acuminatas ne Demosthenis quidem 
Ciceronisque sententiae artifices et eloquia fabra potuere, quorum 
anterior orator Demaden, citerior Antonium toleravere derogatores; qui 
lividi cum fuerint malitiae clarae, dictionis obscurae, tamen ad 
notitiam posterorum per odia virtutum decucurrerunt.
</p>

<p>

<milestone unit="section" n="3"/>sed quia hortaris, repetitis laxemus vela turbinibus et qui veluti 
maria transmisimus, hoc quasi stagnum pernavigemus. nam satis habeo 
deliberatum, sicut adhibendam in conscriptione diligentiam, ita tenendam
 in editione constantiam. demum vero medium nihil est: namque aut 
minimum ex hisce metuendum est aut per omnia omnino conticescendum. 
vale.
</p></div2>


<div2 type="letter" n="2"><head>Sidonius Iohanni suo salutem.</head><p>

<milestone unit="section" n="1"/>Credidi me, vir peritissime, nefas in studia committere, si 
distulissem prosequi laudibus quod aboleri tu litteras distulisti, 
quarum quodammodo iam sepultarum suscitator fautor assertor 
concelebraris, teque per Gallias uno magistro sub hac tempestate 
bellorum Latina tenuerunt ora portum, cum pertulerint arma naufragium.
</p>

<p>

<milestone unit="section" n="2"/>debent igitur vel aequaevi vel posteri nostri universatim ferventibus
 votis alterum te ut Demosthenem, alterum ut Tullium nunc statuis, si 
liceat, consecrare, nunc imaginibus, qui te docente formati institutique
 iam sinu in medio sic gentis invictae, quod tamen alienae, natalium 
vetustorum signa retinebunt: nam iam remotis gradibus dignitatum, per 
quas solebat ultimo a quoque summus quisque discerni, solum erit posthac
 nobilitatis indicium litteras nosse.
</p>

<p>

<milestone unit="section" n="3"/>nos vero ceteros supra doctrinae tuae beneficia constringunt, quibus 
aliquid scribere assuetis quodque venturi legere possint elaborantibus 
saltim de tua schola seu magisterio competens lectorum turba proveniet. 
vale.
</p></div2>

<div2 type="letter" n="3"><head>Sidonius Leoni suo salutem.</head><p>


<milestone unit="section" n="1"/>Apollonii Pythaghorici vitam, non ut Nicomachus senior e Philostrati 
sed ut Tascius Victorianus e Nicomachi schedio exscripsit, quia 
iusseras, misi; quam, dum parare festino, celeriter eiecit in 
tumultuarium exemplar turbida et praeceps et Opica translatio. neque 
mihi rem credito diuturnius elaboratam vitio vertas: nam dum me tenuit 
inclusum mora moenium Livianorum, cuius incommodi finem post opem 
Christi tibi debeo, non valebat curis animus aeger saltim saltuatim 
tradenda percurrere, nunc per nocturna suspiria, nunc per diurna officia
 districtus.
</p>

<p>

<milestone unit="section" n="2"/>ad hoc, et cum me defetigatum ab excubiis ad deversorium 
crepusculascens hora revocaverat, vix dabatur luminibus inflexis parvula
 quies; nam fragor ilico, quem movebant vicinantes impluvio cubiculi mei
 duae quaepiam Getides anus, quibus nil umquam litigiosius bibacius 
vomacius erit. sane, cum primum reduci aliquid otii fuit, inpolitum hunc
 semicrudumque et, ut aiunt, tamquam musteum librum plus desiderii tui 
quam officii mei memor obtuli.
</p>

<p>

<milestone unit="section" n="3"/>quocirca sepone tantisper Pythicas lauros Hippocrenenque et illos 
carminum modos tibi uni tantum penitissime familiares, qui tamen doctis,
 ut es ipse, personis non tam fonte quam fronte sudantur. suspende 
perorandi illud quoque celeberrimum flumen, quod non solum gentilicium 
sed domesticum tibi quodque in tuum pectus per succiduas aetates ab 
atavo Frontone transfunditur. sepone pauxillulum conclamatissimas 
declamationes, quas oris regii vice conficis, quibus ipse rex inclitus 
modo corda terrificat gentium transmarinarum, modo de superiore cum 
barbaris ad Vachalin trementibus foedus victor innodat, modo per 
promotae limitem sortis ut populos sub armis, sic frenat arma sub 
legibus.
</p>

<p>

<milestone unit="section" n="4"/>exuere utcumque continuatissimis curis et otium tuum molibus aulicis 
motibusque furare. historiam flagitatam tunc recognosces opportune  
competenterque, si cum Tyaneo nostro nunc ad Caucasum Indumque, nunc ad 
Aethiopum gymnosophistas Indorumque bracmanas totus lectioni vacans et 
ipse quodammodo peregrinere.
</p>

<p>

<milestone unit="section" n="5"/>lege virum fidei catholicae pace praefata in plurimis similem tui id 
est a divitibus ambitum nec divitias ambientem; cupidum scientiae 
continentem pecuniae; inter epulas abstemium, inter purpuratos 
linteatum, inter alabastra censorium; concretum hispidum hirsutum in 
medio nationum delibutarum atque inter satrapas regum tiaratorum 
murrhatos pumicatos malobathratos venerabili squalore pretiosum; cumque 
proprio nihil esui aut indutui de pecude conferret, regnis ob hoc, quae 
pererravit, non tam suspicioni, quam <del>fuisse</del> suspectui; et a fortuna 
regum sibi in omnibus obsecundante illa tantum beneficia poscentem, quae
 mage sit suetus oblata praestare quam sumere.
</p>

<p>

<milestone unit="section" n="6"/>quid multis? si vera metimur aestimamusque, fors fuat an philosophi 
vitae scriptor aequalis maiorum temporibus accesserit, certe par saeculo
 meo per te lector obvenit. vale.
</p></div2>

<div2 type="letter" n="4"><head>Sidonius Consentio suo salutem.</head><p>



<milestone unit="section" n="1"/>Umquamne nos dei nutu, domine maior, una videbit ille ager tuus 
Octavianus, nec tuus tantum quantum amicorum? qui civitati fluvio mari 
proximus hospites epulis, te pascit hospitibus, praeter haec oculis 
intuentum situ decorus, primore loco, quod domicilium parietibus 
attollitur ad concinentiam scilicet architectonicam fabre locatis; tum 
sacrario porticibus ac thermis conspicabilibus late coruscans; ad hoc 
agris aquisque, vinetis atque olivetis, vestibulo campo colle 
amoenissimus; iam super penum vel supellectilem copiosam thesauris 
bibliothecalibus large refertus, ubi ipse dum non minus stilo quam 
vomeri incumbis, difficile discernitur domini plusne sit cultum rus an 
ingenium.
</p>

<p>

<milestone unit="section" n="2"/>igitur hic tu, quantum recordor, citos iambos, elegos acutos ac 
rotundatos hendecasyllabos et cetera carmina musicos flores thymumque 
redolentia, nunc Narbonensibus cantitanda, nunc Biterrensibus, 
ambigendum celerius an pulchrius elucubrasti, apud aequaevos gratiam 
tuam, famam apud posteros ampliaturus. certe mihi, quotiens tui versus a
 meditationis incude tamquam adhuc calidi deferebantur, sic videbatur, 
qui, etsi non bene scribo, bene iudico.
</p>

<p>

<milestone unit="section" n="3"/>sed, quod fatendum est, talibus studiis anterior aetas iuste vacabat 
seu, quod est verius, occupabatur; modo tempus est seria legi, seria 
scribi deque perpetua vita potius quam memoria cogitari nimiumque 
meminisse nostra post mortem non opuscula sed opera pensanda.
</p>

<p>

<milestone unit="section" n="4"/>quae quidem ad praesens non ita loquor, quasi tu non utraque laudanda
 conficias aut, si adhuc durat in sermone laetitia, non custodiatur in 
actione censura, sed ut qui Christo favente clam sanctus es, iam palam 
religiosa venerandus iugo salubri colla pariter et corda subdare 
invigiletque caelestibus lingua praeconiis, anima sententiis, dextra 
donariis: praecipue tamen dextra donariis, quia quicquid ecclesiis 
spargis, tibi colligis; ad cuius exercitia virtutis illud vel principale
 te poterit accendere, quod inter opes quaslibet positi quae bona 
stultis falso vocantur, si quid agimus, nostrum, si quid habemus, 
alienum est. vale.
</p></div2>


<div2 type="letter" n="5"><head>Sidonius Fortunali suo salutem.</head><p>


<milestone unit="section" n="1"/>Ibis et tu in paginas nostras, amicitiae columen, Fortunalis, 
Hibericarum decus inlustre regionum; neque enim tibi familiaritas tam 
parva cum litteris, ut per has ipsas de te aliquid post te superesse non
 deceat. vivet ilicet, vivet in posterum nominis tui gloria.
</p>

<p>

<milestone unit="section" n="2"/>nam si qua nostris qualitercumque gratia reverentia fides chartulis 
inest, sciat aetas volo postuma nihil tua fide firmius forma pulchrius, 
sententia iustius patientia tolerantius, consilio gravius convivio 
laetius colloquio iocundius. illud quoque supra cetera agnoscet, 
praeconia laudibus tuis ex votorum contrarietate venisse. nam prope est,
 ut eminentius censeatur quod probaverunt te adversa constantem, quam si
 celarent secunda felicem. vale.
</p></div2>

<div2 type="letter" n="6"><head>Sidonius Namatio suo salutem.</head><p>


<milestone unit="section" n="1"/>Gaium Caesarem dictatorem, quo ferunt nullum rem militarem ducalius 
administrasse, studia certatim dictandi lectitandique sibi mutuo 
vindicavere. et licet in persona unius eiusdemque tempore suo principis 
viri castrensis oratoriaeque scientiae cura certaverit ferme gloria 
aequipari, idem tamen numquam se satis duxit in utriusque artis arce 
compositum, priusquam vestri Arpinatis testimonio ceteris mortalibus 
anteferretur.
</p>

<p>

<milestone unit="section" n="2"/>quod mihi quoque, si parva magnis componere licet, secundum modulum 
meum quamquam dissimillimo similiter accessit. quae super cunctos te 
quam primum decuit agnoscere, quia tibi est tam gloria mea quam 
verecundia plurimum curae. Flavius Nicetius, vir ortu clarissimus, 
privilegio spectabilis, merito inlustris et hominum patriae nostrae 
prudentia peritiaque iuxta maxumus, praeconio, quantum comperi, immenso 
praesentis opusculi volumina extollit, insuper praedicans, quod plurimos
 iuvenum nec senum paucos vario genere dictandi militandique, quippe 
adhuc aevo viridis, ipse sim supergressus.
</p>

<p>

<milestone unit="section" n="3"/>equidem, in quantum fieri praeter iactantiam potest, gaudeo de 
praestantissimi viri auctoritate, si certus est, amore, si fallitur: 
licet quis provocatus nunc ad facta maiorum non inertissimus, quis 
quoque ad verba non infantissimus erit? namque virtutes artium istarum 
saeculis potius priscis saeculorum rector ingenuit, quae per aetatem 
mundi iam senescentis lassatis veluti seminibus emedullatae parum 
aliquid hoc tempore in quibuscumque, atque id in paucis, mirandum ac 
memorabile ostentant.
</p>

<p>

<milestone unit="section" n="4"/>huius tamen ego, etsi studiorum omnium caput est litterarumque, quia 
personam semper excolui, vereor sententiam supra quam veritas habet 
affectu ponderatiore prolatam. neque ob hoc infitias ierim me saepe 
luculentis eius actionibus adstitisse, quarum me, etsi reddere mutuum 
videor, vel ex parte cursimque fieri memorem fas est.
</p>

<p>

<milestone unit="section" n="5"/>audivi eum adulescens atque adhuc nuper ex puero, cum pater meus 
praefectus praetorio Gallicanis tribunalibus praesideret, sub cuius 
videlicet magistratu consul Asterius anni sui fores votivum trabeatus 
aperuerat. adhaerebam sellae curuli, etsi non latens per ordinem, certe 
non sedens per aetatem, mixtusque turmae censualium paenulatorum 
consulis, proximae proximus eram. itaque, ut primum brevi peracta, nec 
brevis, sportula datique fasti, acclamatum est ab omni Galliae coetu 
primoribus advocatorum, ut festivitate praeventas horas antelucanas, 
quae diem serum cum silentio praestolarentur, congrua emeritorum fascium
 laude honestarent.
</p>

<p>

<milestone unit="section" n="6"/>Nicetium protinus circumspexere conspicati, qui non sensim 
singulatimque, sed tumultuatim petitus et cunctim cum quodam prologo 
pudoris vultum modeste demissus inrubuit. atque ob hoc illi maximum 
sophos non eloquentia prius quam verecundia dedit. dixit disposite 
graviter ardenter, magna acrimonia maiore facundia maxima disciplina, et
 illam Sarranis ebriam sucis inter crepitantia segmenta palmatam plus 
picta oratione, plus aurea convenustavit.
</p>

<p>

<milestone unit="section" n="7"/>per ipsum fere tempus, ut decemviraliter loquar, lex de 
praescriptione tricennii fuerat proquiritata, cuius peremptoriis abolita
 rubricis lis omnis in sextum tracta quinquennium terminabatur. hanc 
intra Gallias ante nescitam primus, quem loquimur, orator indidit 
prosecutionibus edidit tribunalibus prodidit partibus addidit titulis, 
frequente conventu raro sedente, paucis sententiis multis laudibus.
</p>

<p>

<milestone unit="section" n="8"/>praeter ista per alias vices doctrinam illius, quo more citius homo 
discitur, inobservatus inspexi tunc, cum quae regit provincias fascibus 
Nicetiano regeretur praefectura consilio. quid multa? nil quod non meum 
vellem, nil quod non admirarer audivi.
</p>

<p>

<milestone unit="section" n="9"/>propter quae omnia bona in viro sita laetor ad puncta censoris omnium
 voce concelebrati. granditer enim sua in utramvis de me opinionem 
sententia valet; quae, si vera comperimus, tantum mihi est favens 
securitati, quantum fieret adversata formidini. de cetero fixum apud me 
stat constitutumque, prout rem ex asse cognovero, vel silentio lora 
laxare vel stringere frena garritui. namque si supradicti confirmor 
assensu, Athenis loquacior, si minus, Amyclis ipsis taciturnior ero.
</p>

<p>

<milestone unit="section" n="10"/>sed de sodali deque me satis dictum. tu nunc inter ista quid rerum? 
quas mihi ad vicem nosse non  minus cordi. venaris, aedificas, 
rusticarisne? an horum aliquid unum? an singula vicissim? an pariter et 
cunctim? sed de Vitruvio sive Columella, seu alterutrum ambosve sectere,
 decentissime facis. potes enim utrumque more quo qui optimo, id est ut 
cultor aliquis e primis architectusque.
</p>

<p>

<milestone unit="section" n="11"/>ceterum, ut tibi de venatoris officio quam minimum blandiaris, 
maxume iniungo. namque apros frustra in venabula vocas, quos canibus 
misericordissimis, quibus abundas, et + si quidem solis, movere potius 
quam commovere consuesti. esto, sit indulgentia dignum, quod reformidant
 catuli tui bestiis appropinquare terribilibus corpulentisque: illud 
ignoro quomodo excuses, quod capreas, pecus simum, pariter et dammas in 
fugam pronos iacentibus animis pectoribus erectis, passibus raris 
crebris latratibus prosequuntur.
</p>

<p>

<milestone unit="section" n="12"/>quapropter de reliquo fructuosius retibus cassibusque scrupeas rupes
 atque opacandis habilia lustris plosor statarius nemora circumvenis ac,
 pudor si quis, temperas cursibus apertis quatere campos et insidiari 
lepusculis Olarionensibus; quos nec est tanti, raro te insectante 
superandos, copulis palam ductis inquietari, nisi forsitan, dum tibi ac 
patri noster Apollinaris intervenit, rectius fiet ut exerceantur.
</p>

<p>

<milestone unit="section" n="13"/>exceptis iocis fac sciam tandem, quid te, quid domum circa. sed ecce
 dum iam epistulam, quae diu garrit, claudere optarem, subitus a 
Santonis nuntius; cum quo dum tui obtentu aliquid horarum sermocinanter 
extrahimus, constanter asseveravit nuper vos classicum in classe 
cecinisse atque inter officia nunc nautae, modo militis litoribus Oceani
 curvis inerrare contra Saxonum pandos myoparones, quorum quot remiges 
videris, totidem te cernere putes archipiratas: ita simul omnes imperant
 parent, docent discunt latrocinari. unde nunc etiam ut quam plurimum 
caveas, causa successit maxuma monendi.
</p>

<p>

<milestone unit="section" n="14"/>hostis est omni hoste truculentior. inprovisus aggreditur praevisus 
elabitur; spernit obiectos sternit incautos; si sequatur, intercipit, si
 fugiat, evadit. ad hoc exercent illos naufragia, non terrent. est eis 
quaedam cum discriminibus pelagi non notitia solum, sed familiaritas. 
nam quoniam ipsa si qua tempestas est huc securos efficit occupandos, 
huc prospici vetat occupaturos, in medio fluctuum scopulorumque 
confragosorum spe superventus laeti periclitantur.
</p>

<p>

<milestone unit="section" n="15"/>praeterea, priusquam de continenti in patriam vela laxantes hostico 
mordaces anchoras vado vellant, mos est remeaturis decimum quemque 
captorum per aequales et cruciarias poenas plus ob hoc tristi quod 
superstitioso, ritu necare superque collectam turbam periturorum mortis 
iniquitatem sortis aequitate dispergere. talibus se ligant votis, 
victimis solvunt; et per huiusmodi non tam sacrificia purgati quam 
sacrilegia polluti religiosum putant caedis infaustae perpetratores de 
capite captivo magis exigere tormenta quam pretia.
</p>

<p>

<milestone unit="section" n="16"/>qua de re metuo multa, suspicor varia, quamquam me e contrario 
ingentia hortentur: primum, quod victoris populi signa comitaris; dein 
quod in sapientes viros, quos inter iure censeris, minus annuo licere 
fortuitis; tertio, quod pro sodalibus fide iunctis, sede discretis 
frequenter incutiunt et tuta maerorem, quia promptius de actionibus 
longinquis ambigendisque sinistra quaeque metus augurat.
</p>

<p>

<milestone unit="section" n="17"/>sed dicas non esse tantum forte curanda quae perhorresco. id quidem 
verum est; sed nec hoc falsum, quod his, quos amplius diligimus, plus 
timemus. unde nihilominus, precor, obortum tui causa sensibus nostris 
quam primum prospero relatu exime angorem. neque enim ex integro flecti 
umquam ad hoc possum, ut de peregrinantibus amicis, quippe quos bellicum
 militarisque tessera terit, donec secunda cognosco, non adversa 
formidem.
</p>

<p>

<milestone unit="section" n="18"/>Varronem logistoricum, sicut poposceras, et Eusebium chronographum 
misi, quorum si ad te lima pervenerit, si quid inter excubiales curas, 
utpote in castris, saltim sortito vacabis, poteris, postquam arma 
deterseris, ori quoque tuo loquendi robiginem summovere. vale.
</p></div2>

<div2 type="letter" n="7"><head>Sidonius Audaci suo salutem.</head><p>


<milestone unit="section" n="1"/>Ubinam se nunc, velim dicas, gentium abscondunt qui saepe sibi de 
molibus facultatum congregatarum deque congestis iam nigrescentis 
argenti struibus blandiebantur? ubi etiam illorum praerogativa, qui 
contra indolem iuniorum sola occasione praecedentis aetatis 
intumescebant? Ubi sunt illi, quorum affinitas nullo indicio maiore 
cognoscitur quam simultate?
</p>

<p>

<milestone unit="section" n="2"/>nempe, cum primum bonis actibus locus et ad trutinam iudicii 
principalis appensa tandem non nummorum libra sed morum, remansere illi,
 qui superbissime opinabantur solo se censu esse censendos quique sic 
vitiis ut divitiis incubantes volunt vanitatis videri alienam surrexisse
 personam, cum nolint cupiditatis notari suam crevisse substantiam. in 
qua tamen detrahendi palaestra exercitati tamquam per oleum sic per 
infusa aemulationum venena macerantur.
</p>

<p>

<milestone unit="section" n="3"/>tu vero inter haec macte, qui praefecturae titulis ampliatus, licet 
hactenus e prosapia inlustri computarere, peculiariter nihilo segnius 
elaborasti, ut a te gloriosius posteri tui numerarentur. nil enim est 
illo per sententiam boni cuiusque generosius, quisquis ingenii corporis 
opum iunctam in hoc constans operam exercet, ut maioribus suis 
anteponatur.
</p>

<p>

<milestone unit="section" n="4"/>quod superest, deum posco, ut te filii consequantur aut, quod te plus
 decet velle, transcendant, et quicumque non sustinet diligere 
provectum, medullitus aestuantes a semet ipso livoris proprii semper 
exigat poenas, cumque nullas in te habuerit umquam misericordiae causas,
 habeat invidiae; siquidem iuste sub iusto principe iacet qui, per se 
minimus et tantum per sua maxumus, animo exiguus vivit et patrimonio 
plurimus. vale.
</p></div2>

<div2 type="letter" n="8"><head>Sidonius Syagrio suo salutem.</head><p>

<milestone unit="section" n="1"/>Dic, Gallicanae flos iuventutis, quousque tandem ruralium operum 
negotiosus urbana fastidis? quamdiu attritas tesserarum quondam iactibus
 manus contra ius fasque sibi vindicant instrumenta cerealia? quousque 
tua te Taionnacus patriciae stirpis lassabit agricolam? quousque prati 
comantis exuvias hibernis novalibus non ut eques sed ut bubulcus 
abscondis? quousque pondus ligonis obtusi nec perfossis antibus ponis?
</p>

<p>

<milestone unit="section" n="2"/>quid Serranorum aemulus et Camillorum cum regas stivam, dissimulas 
optare palmatam? parce tantum in nobilitatis invidiam rusticari. agrum 
si mediocriter colas, possides; si nimium, possideris. redde te patri, 
redde te patriae, redde te etiam fidelibus amicis, qui iure ponuntur 
inter affectus. aut si te tantum Cincinnati dictatoris vita delectat, 
duc ante Raciliam, quae boves iungat.
</p>

<p>

<milestone unit="section" n="3"/>neque dixerim sapienti viro rem domesticam non esse curandam, sed eo 
temperamento, quo non solum quid habere sed quid debeat esse consideret.
 nam, si ceteris nobilium studiorum artibus repudiatis sola te 
propagandae rei familiaris urtica sollicitat, licet tu deductum nomen a 
trabeis atque eboratas curules et gestatorias bratteatas et fastos 
recolas purpurissatos, is profecto inveniere, quem debeat sic industrium
 quod latentem non tam honorare censor quam censitor onerare. vale.
</p></div2>

<div2 type="letter" n="9"><head>Sidonius Lampridio suo salutem.</head><p>


<milestone unit="section" n="1"/>Cum primum Burdigalam veni, litteras mihi tabellarius tuus obtulit 
plenas nectaris florum margaritarum, quibus silentium meum culpas et 
aliquos versuum meorum versibus poscis, qui tibi solent per musicum 
palati concavum tinnientes voce variata quasi tibiis multiforatilibus 
effundi. sed hoc tu munificentia regia satis abutens iam securus post 
munera facis, quia forsitan satiricum illud de satirico non recordaris: 
Satur est cum dicit Horatius <q>euhoe.</q>
</p>

<p>

<milestone unit="section" n="2"/>quid multis? merito me cantare ex otio iubes, quia te iam saltare 
delectat. quicquid illud est, pareo tamen, idque non modo non coactus 
verum etiam spontaliter facio; tantum tu utcumque moderere Catonianum 
superciliosae frontis arbitrium. nosti enim probe laetitiam poetarum, 
quorum sic ingenia maeroribus ut pisciculi retibus amiciuntur; et si 
quid asperum aut triste, non statim sese poetica teneritudo a vinculo 
incursi angoris elaqueat. necdum enim quicquam de hereditate socruali 
vel in usum tertiae sub pretio medietatis obtinui.
</p>

<p>

<milestone unit="section" n="3"/>interim tu videris, quam tibi sit epigrammatis flagitati lemma 
placiturum; me tamen nequaquam sollicitudo permittit aliud nunc habere 
in actione, aliud in carmine. illud sane praeter iustitiam feceris, si 
in praesentiarum vicissim scripta quasi compares. ago laboriosum, agis 
ipse felicem; ago adhuc exulem, agis ipse iam civem: et ob hoc 
inaequalia cano, quia similia posco et paria non impetro.
</p>

<p>

<milestone unit="section" n="4"/>quod si quopiam casu ineptias istas, quas inter animi supplicia 
conscripsimus, nutu indulgentiore susceperis, persuadebis mihi, quia 
cantuum similes fuerint olorinorum, quorum est modulatior clangor in 
poenis: similes etiam chordae lyricae violentius tensae, quae quo plus 
torta, plus musica est. ceterum si probari nequeunt versus otii aut 
hilaritatis expertes, tu quoque in pagina, quam supter attexui, nil quod
 placeat invenies.
</p>

<p>

<milestone unit="section" n="5"/>his adhuc adde, quod materiam, cui non auditor potius sed lector 
obtigerit, nihil absentis auctoris pronuntiatio iuvat. neque enim post 
opus missum superest quod poeta vel vocalissimus agat, quem distantia 
loci nec hoc facere permittit, quod solent chori pantomimorum, qui bono 
cantu male dictata commendant.


<quote rend="blockquote"><p>
<lb type="displayNum" n="1"/>Quid Cirrham vel Hyantias Camenas,
<lb type="displayNum" n="2"/>quid doctos Heliconidum liquores,
<lb type="displayNum" n="3"/>scalptos alitis hinnientis ictu,
<lb type="displayNum" n="4"/>nunc in carmina commovere temptas,
<lb type="displayNum" n="5"/> nostrae Lampridius decus Thaliae,
<lb type="displayNum" n="6"/>et me scribere sic subinde cogis,
<lb type="displayNum" n="7"/>ac si Delphica Delio tulissem
<lb type="displayNum" n="8"/>instrumenta tuo novusque Apollo
<lb type="displayNum" n="9"/>cortinam tripodas, chelyn pharetras,
<lb type="displayNum" n="10"/> arcus grypas agam duplaeque frondis
<lb type="displayNum" n="11"/>hinc bacas quatiam vel hinc corymbos?
<lb type="displayNum" n="12"/>tu iam, Tityre, rura post recepta
<lb type="displayNum" n="13"/>myrtos et platanona pervagatus
<lb type="displayNum" n="14"/>pulsas barbiton atque concinentes
<lb type="displayNum" n="15"/> ora et plectra tibi modos resultant,
<lb type="displayNum" n="16"/>chorda voce metro stupende psaltes:
<lb type="displayNum" n="17"/>nos istic positos semelque visos
<lb type="displayNum" n="18"/>bis iam menstrua luna conspicatur,
<lb type="displayNum" n="19"/>nec multum domino vacat vel ipsi,
<lb type="displayNum" n="20"/> dum responsa petit subactus orbis.
<lb type="displayNum" n="21"/>istic Saxona caerulum videmus
<lb type="displayNum" n="22"/>assuetum ante salo solum timere;
<lb type="displayNum" n="23"/>cuius verticis extimas per oras
<lb type="displayNum" n="24"/>non contenta suos tenere morsus
<lb type="displayNum" n="25"/> altat lammina marginem comarum,
<lb type="displayNum" n="26"/>et sic crinibus ad cutem recisis
<lb type="displayNum" n="27"/>decrescit caput additurque vultus.
<lb type="displayNum" n="28"/>hic tonso occipiti, senex Sygamber,
<lb type="displayNum" n="29"/>postquam victus es, elicis retrorsum
<lb type="displayNum" n="30"/> cervicem ad veterem novos capillos.
<lb type="displayNum" n="31"/>hic glaucis Herulus genis vagatur,
<lb type="displayNum" n="32"/>imos Oceani colens recessus
<lb type="displayNum" n="33"/>algoso prope concolor profundo.
<lb type="displayNum" n="34"/>hic Burgundio septipes frequenter
<lb type="displayNum" n="35"/> flexo poplite supplicat quietem.
<lb type="displayNum" n="36"/>istis Ostrogothus viget patronis
<lb type="displayNum" n="37"/>vicinosque premens subinde Chunos,
<lb type="displayNum" n="38"/>his quod subditur, hinc superbit illis.
<lb type="displayNum" n="39"/>hinc, Romane, tibi petis salutem,
<lb type="displayNum" n="40"/> et contra Scythicae plagae catervas,
<lb type="displayNum" n="41"/>si quos Parrhasis ursa fert tumultus,
<lb type="displayNum" n="42"/>Eorice, tuae manus rogantur,
<lb type="displayNum" n="43"/>ut Martem validus per inquilinum
<lb type="displayNum" n="44"/>defendat tenuem Garumna Thybrim.
<lb type="displayNum" n="45"/> ipse hic Parthicus Arsaces precatur,
<lb type="displayNum" n="46"/>aulae Susidis ut tenere culmen
<lb type="displayNum" n="47"/>possit foedere sub stipendiali.
<lb type="displayNum" n="48"/>nam quod partibus arma Bosphoranis
<lb type="displayNum" n="49"/>grandi hinc surgere sentit apparatu,
<lb type="displayNum" n="50"/> maestam Persida iam sonum ad duelli
<lb type="displayNum" n="51"/>ripa Euphratide vix putat tuendam;
<lb type="displayNum" n="52"/>qui cognata licet sibi astra fingens
<lb type="displayNum" n="53"/>Phoebaea tumeat propinquitate,
<lb type="displayNum" n="54"/>mortalem hic tamen implet obsecrando.
<lb type="displayNum" n="55"/> haec inter terimus moras inanes;
<lb type="displayNum" n="56"/>sed tu, Tityre, parce provocare;
<lb type="displayNum" n="57"/>nam non invideo magisque miror,
<lb type="displayNum" n="58"/>qui, dum nil mereor precesque frustra
impendo, Meliboeus esse coepi.
</p></quote>

En carmen, quod recenseas otiabundus nostrumque sudorem ac pulverem 
spectans veluti iam coronatus auriga de podio. de reliquo non est quod 
suspiceris par me officii genus repetiturum, etiamsi delectere 
praesenti, nisi prius ipse destiterim vaticinari magis damna quam 
carmina. vale.
</p></div2>

<div2 type="letter" n="10"><head>Sidonius Ruricio suo salutem.</head><p>

<milestone unit="section" n="1"/>Esse tibi usui pariter et cordi litteras granditer gaudeo. nam stilum
 vestrum quanta comitetur vel flamma sensuum vel unda sermonum, liberius
 assererem, nisi, dum me laudare non parum studes, laudari plurimum te 
vetares. et quamquam in epistula tua servet caritas dulcedinem, natura 
facundiam, peritia disciplinam, in sola materiae tamen electione 
peccasti, licet id ipsum praedicari possit in voto, quod videris errasse
 <add>in</add> iudicio. ingentes praeconiorum titulos moribus meis 
applicas; sed si pudoris nostri fecisses utcumque rationem, Symmachianum
 illud te cogitare par fuerat: ut vera laus ornat, ita falsa castigat.
</p>

<p>

<milestone unit="section" n="2"/>quo loci tamen si animum vestrum bene metior, super affectum, quem 
maximum ostendis, hoc tu et arte fecisti. nam moris est eloquentibus 
viris ingeniorum facultatem negotiorum probare difficultatibus et illic 
stilum peritum quasi quendam fecundi pectoris vomerem figere, ubi 
materiae sterilis argumentum velut arida caespitis macri glaeba ieiunat.
 scaturrit mundus similibus exemplis: medicus in desperatione, 
gubernator in tempestate cognoscitur; horum omnium famam praecedentia 
pericula extollunt, quae profecto delitescit, nisi ubi probetur 
invenerit.
</p>

<p>

<milestone unit="section" n="3"/>sic et magnus orator, si negotium aggrediatur angustum, tunc amplum 
plausibilius manifestat ingenium. Marcus Tullius in actionibus ceteris 
ceteros, pro Aulo Cluentio ipse se vicit. Marcus Fronto cum reliquis 
orationibus emineret, in Pelopem se sibi praetulit. Gaius Plinius pro 
Attia Variola plus gloriae de centumvirali suggestu domum rettulit, quam
 cum Marco Ulpio incomparabili principi comparabilem  panegyricum dixit.
</p>

<p>

<milestone unit="section" n="4"/>sic et ipse fecisti, qui, dum vis exercere scientiam tuam, non 
veritus es fore tibi impedimento etiam conscientiam meam. quin potius 
supplicando meis medere languoribus neque per decipulum male blandientis
 eloquii aegrotantis adhuc animae fragilitatem gloriae falsae pondere 
premas. sane cum tibi sermone pulchro vita sit pulchrior, plus mihi 
indulges, si mei causa orare potius velis quam perorare. vale.
</p></div2>

<div2 type="letter" n="11"><head>Sidonius Lupo suo salutem.</head><p>

<milestone unit="section" n="1"/>Quid agunt Nitiobroges, quid Vesunnici tui, quibus de te sibi 
altrinsecus vindicando nascitur semper sancta contentio? unus te 
patrimonio populus, alter etiam matrimonio tenet; cumque hic origine, 
iste coniugio, melius illud, quod uterque iudicio. te tamen munere dei 
inter ista felicem, de quo diutius occupando possidendoque operae 
pretium est votiva populorum studia confligere!
</p>

<p>

<milestone unit="section" n="2"/>tu vero utrisque praesentiam tuam disposite vicissimque partitus nunc
 Drepanium illis, modo istis restituis Anthedium. et si a te instructio 
rhetorica poscatur, hi Paulinum, illi Alcimum non requirunt. unde te 
magis miror, quem cotidie tam multiplicis bibliothecae ventilata lassat 
egeries, aliquid a me veterum flagitare cantilenarum. pareo quidem, 
licet intempestiva videatur recordatio iocorum tempore dolendi.
</p>

<p>

<milestone unit="section" n="3"/>Lampridius orator modo primum mihi occisus agnoscitur, cuius 
interitus amorem meum summis conficeret angoribus, etiamsi non eum rebus
 humanis vis impacta rapuisset. hic me quondam, ut inter amicos ioca, 
Phoebum vocabat ipse a nobis vatis Odrysii nomine acceptus. quod eo 
congruit ante narrari, ne vocabula figurata subditum carmen obscurent. 
huic quodam tempore Burdigalam invisens metatoriam paginam quasi cum 
Musa praevia misi. puto hanc liberius offerri, quam si aliquid super 
decedentis occasu lugubre componens, qui non placebam per eloquentiam, 
per materiam displicerem.


<quote rend="blockquote"><p>
<lb type="displayNum" n="1"/>Dilectae nimis, et peculiari
<lb type="displayNum" n="2"/>Phoebus commonitorium Thaliae.
<lb type="displayNum" n="3"/>Paulum depositis, alumna, plectris
<lb type="displayNum" n="4"/>sparsam stringe comam virente vitta,
<lb type="displayNum" n="5"/>et rugas tibi syrmatis profundi
<lb type="displayNum" n="6"/>succingant hederae expeditiores.
<lb type="displayNum" n="7"/>succos ferre cave nec, ut solebat,
<lb type="displayNum" n="8"/>laxo pes natet altus in coturno;
<lb type="displayNum" n="9"/>sed tales crepidas ligare cura,
<lb type="displayNum" n="10"/>quales Harpalyce vel illa vinxit,
<lb type="displayNum" n="11"/>quae victos gladio procos cecidit.
<lb type="displayNum" n="12"/>perges sic melius volante saltu,
<lb type="displayNum" n="13"/>si vestigia fasceata nudi
<lb type="displayNum" n="14"/>per summum digiti regant citatis
<lb type="displayNum" n="15"/>firmi ingressibus atque vinculorum
<lb type="displayNum" n="16"/>concurrentibus ansulis reflexa
<lb type="displayNum" n="17"/>ad crus per cameram catena surgat.
<lb type="displayNum" n="18"/>hoc pernix habitu meum memento
<lb type="displayNum" n="19"/>Orpheum visere, qui cotidiana
<lb type="displayNum" n="20"/>saxa et robora corneasque fibras
<lb type="displayNum" n="21"/>mollit dulciloqua canorus arte;
<lb type="displayNum" n="22"/>Arpinas modo quem tonante lingua
<lb type="displayNum" n="23"/>ditat, nunc stilus aut Maronianus
<lb type="displayNum" n="24"/>aut quo tu Latium beas, Horati,
<lb type="displayNum" n="25"/>Alcaeo melior lyristes ipso,
<lb type="displayNum" n="26"/>et nunc inflat epos tragoediarum,
<lb type="displayNum" n="27"/>nunc comoedia temperat iocosa,
<lb type="displayNum" n="28"/>nunc flammant satirae et tyrannicarum
<lb type="displayNum" n="29"/>declamatio controversiarum.
<lb type="displayNum" n="30"/>dic: <q>Phoebus venit atque post veredos
<lb type="displayNum" n="31"/>remis velivolum quatit Garumnam;
<lb type="displayNum" n="32"/>occurras iubet, ante sed parato
<lb type="displayNum" n="33"/>actutum hospitio.</q> Leontioque,
<lb type="displayNum" n="34"/>prisco Livia quem dat e senatu,
<lb type="displayNum" n="35"/>dic: <q>iam nunc aderit.</q> satis facetum et
<lb type="displayNum" n="36"/>solo nomine Rusticum videto.
<lb type="displayNum" n="37"/>sed si tecta negant ut occupata, 
<lb type="displayNum" n="38"/>perge ad limina mox episcoporum,
<lb type="displayNum" n="39"/>sancti et Gallicini manu osculata
<lb type="displayNum" n="40"/>tecti posce brevis vacationem,
<lb type="displayNum" n="41"/>ne, si destituor domo negata,
<lb type="displayNum" n="42"/>maerens ad madidas eam tabernas
<lb type="displayNum" n="43"/>et claudens geminas subinde nares
<lb type="displayNum" n="44"/>propter fumificas gemam culinas,
<lb type="displayNum" n="45"/>qua serpylliferis olet catillis
<lb type="displayNum" n="46"/>bacas per geminas ruber botellus
<lb type="displayNum" n="47"/>ollarum aut nebulae vapore iuncto
<lb type="displayNum" n="48"/>fumant cum crepitantibus patellis,
<lb type="displayNum" n="49"/>hic cum festa dies ciere ravos
<lb type="displayNum" n="50"/>cantus coeperit et voluptuosam
<lb type="displayNum" n="51"/>scurrarum querimoniam crepare,
<lb type="displayNum" n="52"/>tunc, tunc carmina digniora vobis 
<lb type="displayNum" n="53"/>vinosi hospitis excitus Camena
<lb type="displayNum" n="54"/>plus illis ego barbarus susurrem.
</p></quote>



<milestone unit="section" n="4"/>O necessitas abiecta nascendi, vivendi misera, dura moriendi! ecce 
quo rerum volubilitatis humanae rota dicitur. amavi, fateor, satis 
hominem, licet quibusdam, tamen veniabilibus, erratis implicaretur atque
 virtutibus minora misceret. namque crebro levibus ex causis, sed 
leviter, excitabatur, quod nilominus ego studebam sententiae ceterorum 
naturam potius persuadere quam vitium; adstruebamque meliora, quatenus 
in pectore viri iracundia materialiter regnans, quia naevo crudelitatis 
fuerat infecta, praetextu saltim severitatis emacularetur. praeterea 
etsi consilio fragilis, fide firmissimus erat; incautissimus, quia 
credulus; securissimus, quia non nocens. nullus illi ita inimicus, qui 
posset eius extorquere maledictum; et tamen nullus sic amicus, qui 
posset effugere convicium. difficilis aditu, cum facilis inspectu, et 
portandus quidem, sed portabilis.
</p>

<p>

<milestone unit="section" n="5"/>de reliquo, si orationes illius metiaris, acer rotundus, compositus 
excussus; si poemata, tener multimeter, argutus artifex erat. faciebat 
siquidem versus oppido exactos tam pedum mira quam figurarum varietate; 
hendecasyllabos lubricos et enodes; hexametros crepantes et cothurnatos;
 elegos vero nunc echoicos, nunc recurrentes, nunc per anadiplosin fine 
principiisque conexos.
</p>

<p>

<milestone unit="section" n="6"/>hic, ut arreptum suaserat opus, ethicam dictionem pro personae 
temporis loci qualitate variabat, idque non verbis qualibuscumque, sed 
grandibus pulchris elucubratis. in materia controversiali fortis et 
lacertosus; in satirica sollicitus et mordax; in tragica saevus et 
flebilis; in comica urbanus multiformisque; in fescennina vernans 
verbis, aestuans votis; in bucolica vigilax parcus carminabundus; in 
georgica sic rusticans multum, quod nihil rusticus.
</p>

<p>

<milestone unit="section" n="7"/>praeterea quod ad epigrammata spectat, non copia sed acumine placens,
 quae nec brevius disticho neque longius tetrasticho finiebantur, 
eademque cum non pauca piperata, mellea multa conspiceres, omnia tamen 
salsa cernebas. in lyricis autem Flaccum secutus nunc ferebatur in 
iambico citus, nunc in choriambico gravis, nunc in alcaico flexuosus, 
nunc in sapphico inflatus. quid plura? subtilis aptus instructus quaque 
mens stilum ferret eloquentissimus, prorsus ut eum iure censeres post 
Horatianos et Pindaricos cygnos gloriae pennis evolaturum.
</p>

<p>

<milestone unit="section" n="8"/>aleae ut sphaerae non iuxta deditus; nam cum tesseris ad laborem 
occuparetur, pila tantum ad voluptatem. fatigabat libenter, quodque plus
 dulce, libentius fatigabatur. scribebat assidue, quamquam frequentius 
scripturiret. legebat etiam incessanter auctores cum reverentia 
antiquos, sine invidia recentes, et, quod inter homines difficillimum 
est, nulli difficulter ingenii laude cedebat.
</p>

<p>

<milestone unit="section" n="9"/>illud sane non solum culpabile in viro fuit, sed peremptorium, quod 
mathematicos quondam de vitae fine consuluit, urbium cives Africanarum, 
quorum, ut est regio, sic animus ardentior; qui constellatione 
percontantis inspecta pariter annum mensem diemque dixerunt, quos, ut 
verbo matheseos utar, climactericos esset habiturus, utpote quibus 
themate oblato quasi sanguinariae geniturae schema patuisset, quia 
videlicet amici nascentis anno, quemcumque clementem planeticorum 
siderum globum in diastemata zodiaca prosper ortus erexerat, hunc in 
occasu cruentis ignibus inrubescentes seu super diametro Mercurius 
asyndetus seu super tetragono Saturnus retrogradus seu super centro Mars
 apocatastaticus exacerbassent.
</p>

<p>

<milestone unit="section" n="10"/>sed de his, si qua vel quoquo modo sunt, quamquam sint maxume falsa 
ideoque fallentia, si quid plenius planiusque, rectius coram, licet et 
ipse arithmeticae studeas et, quae diligentia tua, Vertacum Thrasybulum 
Saturninum sollicitus evolvas, ut qui semper nil nisi arcanum celsumque 
meditere. interim ad praesens nil coniecturaliter gestum, nil per 
ambages, quandoquidem hunc nostrum temerarium futurorum sciscitatorem et
 diu frustra tergiversantem tempus et qualitas praedictae mortis 
innexuit.
</p>

<p>

<milestone unit="section" n="11"/>nam domi pressus strangulatusque servorum manibus obstructo anhelitu
 gutture obstricto, ne dicam Lentuli Iugurthae atque Seiani, certe 
Numantini Scipionis exitu periit. haec in hac caede tristia minus, quod 
nefas ipsum cum auctore facti parricidalis diluculo inventum. nam quis 
ab hominum tam procul sensu, quis ita gemino obtutu eluminatus, qui 
exanimati cadavere inspecto non statim signa vitae colligeret extortae?
</p>

<p>

<milestone unit="section" n="12"/>etenim protinus argumento fuere livida cutis, oculi protuberantes et
 in obruto vultu non minora irae vestigia quam doloris. inventa est 
quidem terra tabo madefacta deciduo, quia post facinus ipsi latrones ad 
pavimentum conversa defuncti ora pronaverant, tamquam sanguinis eum 
superaestuans fluxus exinanisset. sed protinus capto qui fuerat ipsius 
factionis fomes incentor antesignanus ceterisque complicibus oppressis 
seorsumque discussis criminis veritatem de pectoribus invitis 
tormentorum terror extraxit.
</p>

<p>

<milestone unit="section" n="13"/>atque utinam hunc finem, dum inconsulte fidens vana consultat, non 
meruisset excipere! nam quisque praesumpserit interdicta secreta vetita 
rimari, vereor huius modi <add>hominem</add> a catholicae fidei regulis 
exorbitaturum et effici dignum, in statum cuius respondeantur adversa, 
dum requiruntur inlicita. secuta quidem est ultio extinctum, sed magis 
prosunt ista victuris. nam quotiens homicida punitur, non est remedium 
sed solacium vindicari.
</p>

<p>

<milestone unit="section" n="14"/>longiuscule me progredi amor impulit, cuius angorem silentio 
exhalare non valui. tu interim, si quid istic cognitu dignum, citus 
indica, saltim ob hoc scribens, ut animum meum tristitudine gravem 
lectio levet. namque confuso pectori maeror, et quidem iure, plurimus 
erat, cum paginis ista committerem sola. neque enim satis mihi aliud hoc
 tempore manu sermone consilio scribere loqui volvere libet. vale.
</p></div2>

<div2 type="letter" n="12"><head>Sidonius Trygetio suo salutem.</head><p>

<milestone unit="section" n="1"/>Tantumne te Vasatium civitas non caespiti imposita sed pulveri, 
tantum Syrticus ager ac vagum solum et volatiles ventis altercantibus 
harenae sibi possident, ut te magnis flagitatum precibus, parvis 
separatum spatiis, multis exspectatum diebus attrahere Burdigalam non 
potestates, non amicitiae, non opimata vivariis ostrea queant? an 
temporibus hibernis viarum te dubia suspendunt et, quia solet Bigerricus
 turbo mobilium aggerum indicia confundere, quoddam vereris in itinere 
terreno pedestre naufragium?
</p>

<p>

<milestone unit="section" n="2"/>ubi, quaesumus, animo tam celeriter excessit vestigiis tuis nuper 
subacta Calpis? ubi fixa tentoria in occiduis finibus Gaditanorum? ubi 
ille Trygetio meo idem qui Herculi quondam terminus peregrinandi? 
tantumne a te ipso ipse tu discrepas, ut totus in desidiae iura 
concesseris, quo peragrante secreta regionum fabulosarum prius defuit 
actio laboris quam fatigationis intentio?
</p>

<p>

<milestone unit="section" n="3"/>et post haec portum Alingonis tam piger calcas, ac si tibi nunc esset
 ad limitem Danuvinum contra incursaces Massagetas proficiscendum, vel 
si nunc etiam tuae navi stagna Nilotidis aquae per indigenas formidata 
crocodillos transfretarentur. et cum nec duodecim milium obiectu sic 
retarderis, quid putamus cum exercitu Marci Catonis in Leptitana Syrte 
fecisses?
</p>

<p>

<milestone unit="section" n="4"/>sed quamlibet sola hiemalium mensium nomina tremas, tam clemens est 
facies caeli, tam tepida, tam suda et sic auras mage quam ventos habet, 
ut te non valeat enixius retinere tempus quam invitare temperies. sed si
 epistulam spernis evocatoriam, credo, vel versibus non reluctaberis 
impulsoribus blandis et desiderii mei, quantum suspicor, strenuis 
executoribus, quorum in te castra post biduum commovebuntur.
</p>

<p>

<milestone unit="section" n="5"/>ecce Leontius meus, facile primus Aquitanorum, ecce iam parum 
inferior parente Paulinus ad locum quem supra dixi per Garumnae fluenta 
refluentia non modo tibi cum classe verum etiam cum flumine occurrent. 
hic tuas laudes modificato celeumate simul inter transtra remiges, 
gubernatores inter aplustria canent. hic te aedificatus culcitis torus, 
hic tabula calculis strata bicoloribus, hic tessera frequens eboratis 
resultatura pyrgorum gradibus expectat; hic, ne tibi pendulum tinguat 
volubilis sentina vestigium, pandi carinarum ventres abiegnarum trabium 
textu pulpitabuntur; hic superflexa crate paradarum sereni brumalis 
infida vitabis.
</p>

<p>

<milestone unit="section" n="6"/>quid delicatae pigritiae tuae plus poterit impendi, quam ut te 
pervenisse invenias, cum venire vix sentias? quid mussitas? quid 
moraris? ipsae mihi tuum videntur adventum reptiles cocleae cum domibus 
nativis antecessurae. est praeterea tibi copiosissima penus aggeratis 
opipare farta deliciis, modo sit eventilando par animus impendio.
</p>

<p>

<milestone unit="section" n="7"/>quid multa? veni ut aut pascaris aut pascas; immo, quod gratius, ut 
utrumque; veni cum mediterraneo instructu ad debellandos subiugandosque 
istos Medulicae supellectilis epulones. hic Aturricus piscis Garumnicis 
mugilibus insultet; hic ad copias Lapurdensium lucustarum cedat vilium 
turba cancrorum.
</p>

<p>

<milestone unit="section" n="8"/>tu tamen etsi ceteris eris in hoc genere pugnandi dimicaturus, si 
quid iudicio meo censes adquiescendum (neque enim iniustum est credere 
experto), senatorem nostrum, hospitem meum, conflictui huic facies 
exsortem; cuius si convivio tectoque succedas, dapes Cleopatricas et 
loca lautia putas. nam quamvis super hoc studio tam ipse quam patria 
confligant, olim lata sententia est, quod ille transeat ceteros cives, 
licet et illa ceteras civitates. vale.

</p></div2>

<div2 type="letter" n="13"><head>Sidonius domino papae Nunechio salutem.</head><p>

<milestone unit="section" n="1"/>Multa in te genera virtutum, papa beatissime, munere superno congesta
 gaudemus. siquidem agere narraris sine superbia nobilem sine invidia 
potentem, sine superstitione religiosum sine iactantia litteratum, sine 
ineptia gravem sine studio facetum, sine asperitate constantem sine 
popularitate communem.
</p>

<p>

<milestone unit="section" n="2"/>praeterea his hoc praestantissimum bonis Fama superaggerat, quod te 
asserit hasce tot gratias fastigatissimae caritatis arce transcendere; 
Fama, inquam, quae de laudibus tuis cum canat multa, plus reticet. nam 
longius constitutis actionum tuarum propositum potest assignare, non 
numerum. quarum relatione succensus ultro primus, ut longe inferiorem 
decet, ad solvenda officia procurro nec vereor garrulitatis aliquando 
argui, qui potui taciturnitatis hucusque culpari.
</p>

<p>

<milestone unit="section" n="3"/>commendo Promotum gerulum litterarum, vobis quidem ante iam cognitum,
 sed nostrum nuper effectum vestris orationibus contribulem; qui cum sit
 gente Iudaeus, fide tamen praeelegit censeri Israelita quam sanguine, 
et municipatum caelestis illius civitatis affectans occidentemque 
litteram spiritu vivificante fastidiens, pariter huc iustis praemia 
proposita contemplans, huc, nisi faceret ad Christum de circumcisione 
transfugium, praevidens sese per aeterna saecula aequiterna supplicia 
passurum, patriam sibi maluit Ierusalem potius quam Hierosolymam 
computari.
</p>

<p>

<milestone unit="section" n="4"/>quibus agnitis adventantem Abrahae nunc filium veriorem maternis 
ulnis spiritalis Sara suscipiat. namque ad Agar ancillam pertinere tunc 
desiit, cum legalis observantiae servitutem gratiae libertate mutavit. 
de cetero, quae ipsi fuerit isto causa veniendi, praesentaneo 
conducibilius idem poterit explicare memoratu. nobis vero propter quae 
supra scripsi carissimus habetur; quod ideo significo, quia is 
efficacissime quemque commendat, qui meras causas iustae commendationis 
aperuerit. memor nostri esse dignare, domine papa.

</p></div2>

<div2 type="letter" n="14"><head>Sidonius domino papae Principio salutem.</head><p>

<milestone unit="section" n="1"/>Iamdiu nobis, papa venerabilis, etsi necdum vester vultus aspectus, 
tamen actus inspectus est. namque sanctorum laus diffusa meritorum 
stringi spatiis non est contenta finalibus. hinc est quod, quia bonae 
conscientiae modus non ponitur, nec bonae opinioni terminus invenitur.
</p>

<p>

<milestone unit="section" n="2"/>quae loquor falsa censete, nisi professioni meae competens 
adstipulator accesserit, satis in illo quondam coenobio Lirinensi 
spectabile caput, Luporum concellita Maximorumque et parsimoniae 
saltibus consequi affectans Memphiticos et Palaestinos archimandritas. 
is est episcopus Antiolius, cuius relatu, qui pater vobis, quique 
qualesque vos fratres, qua morum praerogativa pontificatu maximo ambo 
fungamini, sollicitus cognoscere studui, gaudens cognovisse me memini.
</p>

<p>

<milestone unit="section" n="3"/>cui patri quondam, videlicet vos habenti, vix domus Aaron pontificis 
antiqui merito compararetur; quem licet primum in medio plebis 
heremitidis sanctificationis oleo legiferi fratris dextra perfuderit, 
filios eius in similis officii munia vocans, tamen ipsius super Ithamare
 et Eleazaro felicitatem Nadab et Abiu fulminibus afflati decoloravere; 
quorum quamlibet interemptorum credamus absolvendas animas, punitas 
tamen scimus esse personas.
</p>

<p>

<milestone unit="section" n="4"/>vos vero tacturi paginam altaris nihil, ut audio, offertis ignis 
alieni, sed comitantibus victimis caritatis castitatisque 
fragrantissimum incensum turibulis cordis adoletis. ad hoc quotiens 
iugum legis cervicibus superbientum per vincula praedicationis 
adstringitis, tunc deo tauros spiritaliter immolatis. quotiens 
conscientiae luxuriantis fetore pollutos ad suaveolentiam pudicitiae 
stimulis correctionis impellitis, hircorum vos obtulisse virulentiam 
Christus sibi computat.
</p>

<p>

<milestone unit="section" n="5"/>quotiens hortantibus vobis in quocumque conpuncto culpas suas anima 
poenaliter recordata suspirat, quis vos ambigat paria turturum aut binos
 pullos columbarum, qui duplicem substantiam utriusque hominis nostri 
tam numero quam gemitu assignant, mystico litasse sacrificio? quotiens 
vestro monitu obesum quicumque corpus aestuantemque turgidi ventris 
arvinam crebro ieiuniorum decoquendus igne torruerit, nulli dubium est 
vos tunc simulam frictam in quadam continentiae sartagine consecraturos.
</p>

<p>

<milestone unit="section" n="6"/>quotiens aliquem mentis perfidae figmenta ponentem sanam respondere 
doctrinam fidem credere, viam tenere vitam sperare suadetis, quis vos 
dubitet in huius emendatione conversi, qui iam sit liber ab haeresi, 
liber ab hypocrisi, liber ab schismate, purgatissimum propositionis 
panem cum sinceritatis et veritatis azymis dedicaturos?
</p>

<p>

<milestone unit="section" n="7"/>postremo quis nesciat, quicquid legis diebus figuraliter immolabatur 
in corporibus, quod totum id gratiae tempore manifeste vos offeratis in 
moribus? atque ideo gratias uberes deo refero, quod secundum vestrae 
paginae qualitatem facile agnosco antistitem suprafatum de vobis, cum 
magna dixerit, maiora tacuisse. quapropter nemo dubitaverit, qui bonus 
es, cum indicaris, et melior, cum legeris, esse te optimum, cum videris.
</p>

<p>

<milestone unit="section" n="8"/>Megethius clericus, vestri gerulus eloquii, rebus ex sententia 
gestis, quia tuorum apicum detulit munera, meorum reportat obsequia; 
quem saltim iuvimus voto, quia re forsitan non valemus. per quem obsecro
 impense, ut sitim nostram frequenter litteris litteratis, ambo germani,
 tu frequentius, inrigetis. sed si difficultas itineris intersiti 
resultat optatis, vel aliquotiens pro supplicibus supplicate. maius est 
autem, si nobis tribuere dignemini raris intercessionibus salutem quam 
si crebris affatibus dignitatem. memor nostri esse dignare, domine papa.

</p></div2>

<div2 type="letter" n="15"><head>Sidonius domino papae Prospero salutem.</head><p>

<milestone unit="section" n="1"/>Dum laudibus summis sanctum Annianum, maximum consummatissimumque 
pontificem, Lupo parem Germanoque non imparem, vis celebrari fideliumque
 desideras pectoribus infigi viri talis ac tanti mores merita virtutes, 
cui etiam illud non absque iustitia gloriae datur, quod te successore 
decessit, exegeras mihi, ut promitterem tibi Attilae bellum stilo me 
posteris intimaturum, quo videlicet Aurelianensis urbis obsidio 
oppugnatio, inruptio nec direptio et illa vulgata exauditi caelitus 
sacerdotis vaticinatio continebatur.
</p>

<p>

<milestone unit="section" n="2"/>coeperam scribere; sed operis arrepti fasce perspecto taeduit 
inchoasse; propter hoc nullis auribus credidi quod primum me censore 
damnaveram. dabitur, ut spero, precatui tuo et meritis antistitis summi,
 quatenus praeconio suo sub quacumque et quidem celeri occasione 
famulemur. ceterum tu creditor iustus laudabiliter hoc imprudentiae 
temerarii debitoris indulseris, ut quod mihi insolubile videtur tibi 
quoque videatur inreposcibile. memor nostri esse dignare, domine papa.

</p></div2>

<div2 type="letter" n="16"><head>Sidonius Constantio suo salutem.</head><p>

<milestone unit="section" n="1"/>Spoponderam Petronio, inlustri viro, praesens opusculum paucis me 
epistulis expediturum; cuius auribus non peperci, dum tuis parco. malui 
namque, ut illum correctionis labor, te honor editionis aspiceret 
perveniretque in manus vestras volumen istud alieno periculo, obsequio 
meo. peracta promissio est; nam peritia tua si coactorum in membranas 
inspiciat signa titulorum, iam copiosum te, ni fallor, pulsat exemplar; 
iam venitur ad margines umbilicorum, iam tempus est, ut satiricus ait, 
Orestem nostrum vel super terga finiri.
</p>

<p>

<milestone unit="section" n="2"/>non hic ego commenticiam Terpsichoren more studii veteris adscivi nec
 iuxta scaturriginem fontis Aganippici per roscidas ripas et pumices 
muscidos stilum traxi. atque utinam hic nil molle, nil fluidum, nil de 
triviis compitalibus mutuatum reperiretur! siquidem maturo, ut es ipse, 
lectori non tantum dictio exossis tenera delumbis, quantum vetuscula 
torosa et quasi mascula placet. sed reserventur ista potioribus; mihi 
sufficit, si cito ignoscas, quod sumus tardi.
</p>

<p>

<milestone unit="section" n="3"/>praeterea si vir inlustris aliquid insuper ampliuscule scribi 
depoposcisset, in moras grandes incidissemus. nam per armariola et 
zotheculas nostras non remanserunt digna prolatu. unde cognosce, quod, 
etsi tacere necdum, coepimus certe taciturire, duplici ex causa: ut si 
placemus, pauca lecturis incitent voluptatem; si refutamur, non excitent
 multa fastidium, quippe in hoc stilo, cui non urbanus lepos inest, sed 
pagana simplicitas.
</p>

<p>

<milestone unit="section" n="4"/>unde enim nobis illud loquendi tetricum genus ac perantiquum? unde 
illa verba saliaria vel Sibyllina vel Sabinis abusque Curibus accita, 
quae magistris plerumque reticentibus promptius fetialis aliquis aut 
flamen aut veternosus legalium quaestionum aenigmatista patefecerit? nos
 opuscula sermone condidimus arido exili, certe maxima ex parte vulgato,
 cuius hinc honor rarus, quod frequens usus, hinc difficilis gratia, 
quod facilis inventio est.
</p>

<p>

<milestone unit="section" n="5"/>sane profiteor audenter, sicut istic nil acre, nil  eloquens, ita 
nihil inditum non absolutum, non ab exemplo. sed quid haec pluribus? 
dictio mea, quod mihi sufficit, placet amicis. in quibus tamen utrumque 
complector, sive non fallunt examine seu caritate falluntur, deumque, 
quod restat, in posterum quaeso, ut secuturi aut fallantur similiter aut
 censeant. vale.
</p></div2></div1>

<div1 type="book" n="9">
<div2 type="letter" n="1"><head>Sidonius Firmino suo salutem.</head><p>

<milestone unit="section" n="1"/>Exigis, domine fili, ut epistularum priorum limite irrupto stilus
noster in ulteriora procurrat, numeri supradicti privilegio non
contentus includi. addis et causas, quibus hic liber nonus octo
superiorum voluminibus accrescat: eo quod Gaius Secundus, cuius nos
orbitas sequi hoc opere pronuntias, paribus titulis opus epistulare
determinet.
</p>

<p>

<milestone unit="section" n="2"/>quae iubes non  sunt improbabilia; quamquam et hoc ipsum, quod pie
iniungis, arduum existat ac laudi quantulaecumque iam semel partae non
opportunum, primum, quod opusculo prius edito praesentis augmenti sera
coniunctio est; deinde, quod arbitros ante quoscumque, nisi fallimur,
indecentissimum est materiae unius simplex principium, triplices
epilogos inveniri.
</p>

<p>

<milestone unit="section" n="3"/>pariter et nescio, qualiter fieri veniabile queat, quod coerceri
nostra garrulitas nec post denuntiatum terminum sustinet: nisi quia
forsitan qui modus potest paginis, non potest poni ipse amicitiis.
quapropter esse te in quadam tuendae opinionis meae quasi specula decet
curiosisque facti huiusce rationem manifestare quidque ad hoc sentiant
optimi quique, rescripto quam frequentissimo mihi pandere.
</p>

<p>

<milestone unit="section" n="4"/>porro autem si me garrire compulso ipse reticere perseveraveris, te
quoque silentii nostri talione ad vicem plecti non periniurium est.
itaque tu primus, tu maxime ignosce negotio quod imponis ac ministerio.
nos vero, si quod exemplar manibus occurrerit, libri marginibus octavi
celeriter addemus.
</p>

<p>

<milestone unit="section" n="5"/>etsi Apollinaris tuus + cui in ceteris rebus est in hac certe
neglegentissimus, quippe qui perexiguum lectione teneatur vel coactus
vel voluntarius; quantum tamen mihi videtur, qui patribus his iungi non
recusaverim, quorum studio voto timori laudabile aliquid in filiis,
licet difficile persuadeatur, difficilius sufficit. vale.
</p></div2>

<div2 type="letter" n="II"><head>Sidonius domino papae Euphronio salutem.</head>

<p>

<milestone unit="section" n="1"/>Albiso antistes Proculusque levites, ideo nobis morum magistri
pronuntiandi, quia vestri merentur esse discipuli, litteras detulerunt,
quarum me sacrosancto donastis affectu; quae tamen litterae plurimum
nobis honoris, plus oneris imponunt. unde et ipsarum sic benedictione
laetor, quod iniunctione confundor, quippe qui ex asse turbatus vel ex
parte non pareo. iubetis enim tam diversa quam nimia explicarique
decernitis opus, quod ab extremitate mea tam difficile conpletur quam
inpudenter incipitur.
</p>

<p>

<milestone unit="section" n="2"/>sed si amplitudinem in vobis pietatis expertae bene metior, plus
laborastis, ut affectus vestri cordis quam nostri operis effectus
publicaretur. neque enim, cum Hieronymus interpres, dialecticus
Augustinus, allegoricus Origenes gravidas tibi spiritalium sensuum
spicas doctrinae salubris messe parturiant, nunc scilicet tibi a
partibus meis arida ieiunantis linguae stipula crepitabunt. hoc more tu
et olorinis cantibus anseres ravos et modificatis lusciniarum querelis
inproborum passerum fringultientes susurros iure sociaveris.
</p>

<p>

<milestone unit="section" n="3"/>quid? quod sic quoque arroganter fieret indecenterque, si negotii
praecepti pondus aggrederer, novus clericus peccator antiquus, scientia
levi gravi conscientia, videlicet ut, si scriptum quocumque misissem,
persona mea nec tunc abesset risui iudicantum, cum defuisset obtutui.
ne, quaeso, domine papa, nimis exigas verecundiam meam qualitercumque
latitantem coepti operis huiusce temeritate devenustari, quia tantus est
 livor derogatorum, ut materia, quam mittis, velocius sortiatur inchoata
 probrum quam terminata suffragium. memor nostri esse dignare, domine
papa.
</p></div2>

<div2 type="letter" n="III"><head>Sidonius domino papae Fausto salutem.</head>

<p>

<milestone unit="section" n="1"/>Servat consuetudinem suam tam facundia vestra quam pietas, atque ob
hoc granditer, quod diserte scribitis, eloquium suspicimus, quod
libenter, affectum. ceterum ad praesens petita venia prius impetrataque
cautissimum reor ac saluberrimum per has maxume civitates, quae multum
situ segreges agunt, dum sunt gentium motibus itinera suspecta, stilo
frequentiori renuntiare dilataque tantisper mutui sedulitate sermonis
curam potius assumere conticescendi. quod inter obstrictas affectu
mediante personas asperrimum quamquam atque acerbissimum est, non tamen
causis efficitur qualibuscumque, sed plurimis certis et necessariis
quaeque diversis proficiscuntur ex originibus.
</p>

<p>

<milestone unit="section" n="2"/>quarum ista calculo primore numerabitur, quod custodias aggerum
publicorum nequaquam tabellarius transit inrequisitus, qui etsi periculi
 nihil, utpote crimine vacans, plurimum sane perpeti solet
difficultatis, dum secretum omne gerulorum pervigil explorator indagat.
quorum si forte responsio quantulumcumque ad interrogata trepidaverit,
quae non inveniuntur scripta mandata creduntur; ac per hoc sustinet
iniuriam plerumque qui mittitur, qui mittit invidiam, plusque in hoc
tempore, quo aemulantum invicem sese pridem foedera statuta regnorum
denuo per condiciones discordiosas ancipitia redduntur.
</p>

<p>

<milestone unit="section" n="3"/>praeter hoc ipsa mens nostra domesticis hinc inde dispendiis saucia
iacet; nam per officii imaginem vel, quod est verius, necessitatem solo
patrio exactus, hoc relegatus variis quaquaversum fragoribus quia patior
 hic incommoda peregrini, illic damna proscripti. quocirca solvere modo
litteras paulo politiores aut intempestive petor aut inpudenter
aggredior, quas vel ioco lepidas vel stilo cultas alternare felicium
est. porro autem quidam barbarismus est morum sermo iucundus et animus
afflictus.
</p>

<p>

<milestone unit="section" n="4"/>quin potius animam male sibi consciam et per horas ad recordata
poenalis vitae debita contremescentem frequentissimis tuis illis et
valentissimis orationum munerare suffragiis, precum peritus insulanarum,
 quas de palaestra congregationis heremitidis et de senatu Lirinensium
cellulanorum in urbem quoque, cuius ecclesiae sacra superinspicis,
transtulisti, nil ab abbate mutatus per sacerdotem, quippe cum novae
dignitatis obtentu rigorem veteris disciplinae non relaxaveris. his
igitur, ut supra dixi, precatibus efficacissimis obtine, ut portio
nostra sit dominus atque ut ascripti turmis contribulium levitarum non
remaneamus terreni, quibus terra non remanet inchoemusque ut a saeculi
lucris, sic quoque a culpis peregrinari.
</p>

<p>

<milestone unit="section" n="5"/>tertia est causa vel maxuma, exinde scribere tibi cur supersederim,
quod immane suspicio dictandi istud in vobis tropologicum genus ac
figuratum limatisque plurifariam verbis eminentissimum, quod vestra quam
 sumpsimus epistula ostendit: licet olim praedicationes tuas, nunc
repentinas, nunc, ratio cum poposcisset, elucubratas, raucus plosor
audierim, tunc praecipue, cum in Lugdunensis ecclesiae dedicatae festis
hebdomadalibus collegarum sacrosanctorum rogatu exorareris, ut
perorares. ubi te inter spiritales regulas vel forenses medioximum
quiddam contionantem, quippe utrarumque doctissimum disciplinarum,
pariter erectis sensibus auribusque curvatis ambiebamus, hinc parum
factitantem desiderio nostro, quia iudicio satisfeceras.
</p>

<p>

<milestone unit="section" n="6"/>hisce de causis temperavi stilo temperaboque, breviter locutus, ut
paream, longum taciturus, ut discam. sunt de cetero tuae partes, domine
papa, doctrinae salutaris singularisque: victuris operibus incumbere
incumbere satis. neque enim, quisquis auscultat docentem te
disputantemque, plus loqui discit quam facere laudanda. nunc vero, quod
restat, donate venia paginam rusticanter vobis obsecundantem, cui me
quoque auctore, si vestris litteris comparetur, stilus infantissimus
inest.
</p>

<p>

<milestone unit="section" n="7"/>sed ista quorsum stolidus allego? nam nimis deprecari ineptias ipsas
est ineptissimum, in quibus tu merus arbiter, si rem ex asse discingas,
ridebis plurima, plura culpabis. sed et illud amplector, si pro caritate
 qua polles non fueris usquequaque censendi continentissimus, id est, si
 sententia tua quippiam super his apicibus antiquet. tunc enim certius
te probasse reliqua gaudebo, si liturasse aliqua cognovero. memor nostri
 esse dignare, domine papa.
</p></div2>

<div2 type="letter" n="IV"><head>Sidonius domino papae Graeco salutem.</head>

<p>

<milestone unit="section" n="1"/>Viator noster ac tabellarius terit orbitas itineris assueti spatium
viae regionumque, quod oppida nostra discriminat, saepe relegendo.
quocirca nos quoque decet semel propositae sedulitatis officia sectari,
quae cum reliquis commeantibus tum praecipue Amantio intercurrente
geminare cum quadam mentis intentione debemus, ne forte videatur ipse
plus litteras ex more deposcere quam nos ex amore dictare, domine papa;
ideoque vestrorum plus mementote, quos inter praesumimus computari,
quique, sicut vestris erigimur secundis, ita deprimimur adversis.
</p>

<p>

<milestone unit="section" n="2"/>nam quod nuper quorumpiam fratrum necessitate multos pertuleritis
angores, flebili ad flentes relatione pervenit. sed tu, flos sacerdotum
gemma pontificum, scientia fortis fortior conscientia, minas undasque
mundialium sperne nimborum, quia frequenter ipse docuisti, quod ad
promissa convivia patriarcharum vel ad nectar caelestium poculorum per
amaritudinum terrenarum calices perveniretur.
</p>

<p>

<milestone unit="section" n="3"/>velis nolis, quisque contempti mediatoris consequitur regnum,
sequitur exemplum. quantumlibet nobis anxietatum pateras vitae
praesentis propinet afflictio, parva toleramus, si recordamur, quid
biberit ad patibulum qui invitat ad caelum. memor nostri esse dignare,
domine papa.
</p></div2>

<div2 type="letter" n="V"><head>Sidonius domino papae Iuliano salutem.</head>

<p>

<milestone unit="section" n="1"/>Etsi plusculum forte discreta, quam communis animus optabat, sede
consistimus, non tamen medii itineris obiectu quantum ad solvendum
spectat officium nostra sedulitas impediretur, nisi quod per regna
divisi a commercio frequentiore sermonis diversarum sortium iure
revocamur; quae nunc saltim post pacis initam pactionem quia fidelibus
animis foederabuntur, apices nostri incipient commeare crebri, quoniam
cessant esse suspecti.
</p>

<p>

<milestone unit="section" n="2"/>proinde, domine papa, cum sacrosanctis fratribus vestris pariter
Christo supplicaturas iungite preces, ut dignatus prosperare quae
gerimus nostrique dominii temperans lites arma compescens illos
muneretur innocentia, nos quiete, totos securitate. memor nostri esse
dignare, domine papa.
</p></div2>

<div2 type="letter" n="VI"><head>Sidonius domino papae Ambrosio salutem.</head>

<p>

<milestone unit="section" n="1"/>Viguit pro dilectissimo nostro (quid loquar nomen personam? tu
recognosces cuncta) apud Christum tua sanctitas intercessionis effectu;
de cuius facilitate iuvenali saepe nunc arbitris palam adscitis
conquerebare, nunc tacitus ingemiscebas. igitur hic proxime abrupto
contubernio ancillae propudiosissimae, cui se totum consuetudine obscena
 vinctus addixerat, patrimonio posteris famae subita sui correctione
consuluit.
</p>

<p>

<milestone unit="section" n="2"/>namque per rei familiaris damna vacuatus ut primum intellegere coepit
 et retractare, quantum de bonusculis avitis paternisque sumptuositas
domesticae Charybdis abligurisset, quamquam sero resipiscens, attamen
tandem veluti frenos momordit excussitque cervices atque Ulixeas, ut
ferunt, ceras auribus figens fugit adversum vitia surdus meretricii
blandimenta naufragii puellamque, prout decuit, intactam vir laudandus
in matrimonium adsumpsit, tam moribus natalibusque summatem quam
facultatis principalis.
</p>

<p>

<milestone unit="section" n="3"/>haec quidem gloria, si voluptates sic reliquisset, ut nec uxori
coniugaretur; sed, etsi forte contingat ad bonos mores ab errore
migrare, paucorum est incipere de maxumis, et eos, qui diu totum
indulserint sibi, protinus totum et pariter incidere.
</p>

<p>

<milestone unit="section" n="4"/>quocirca vestrum est copulatis obtinere quam primum prece sedula spem
 liberorum; consequens erit, ut filio uno alterove susceptis (et nimis
dixi) abstineat de cetero licitis, qui inlicita praesumpsit. namque et
coniuges ipsi, quamquam nupti nuper, his moribus agunt, hac verecundia,
vere ut agnoscas, si semel videris, plurimum esse quod differat ille
honestissimus uxorius amor figmentis inlecebrisque concubinalibus. memor
 nostri esse dignare, domine papa.
</p></div2>

<div2 type="letter" n="VII"><head>Sidonius domino papae Remigio salutem.</head>

<p>

<milestone unit="section" n="1"/>Quidam ab Arvernis Belgicam petens (persona mihi cognita est, causa
ignota; nec refert), postquam Remos advenerat, scribam tuum sive
bybliopolam pretio fors fuat officione demeritum copiosissimo velis
nolis declamationum tuarum schedio emunxit. qui redux nobis atque oppido
 gloriabundus, quippe perceptis tot voluminibus, quaecumque detulerat,
quamquam mercari paratis, quod tamen civis (nec erat iniustum), pro
munere ingessit. curae mihi e vestigio fuit hisque qui student, cum
merito lecturiremus, plurima tenere, cuncta transcribere.
</p>

<p>

<milestone unit="section" n="2"/>omnium assensu pronuntiatum pauca nunc posse similia dictari. etenim
rarus aut nullus est, cui meditaturo par affatim assistat dispositio per
 causas, positio per litteras, compositio per syllabas, ad hoc
opportunitas in exemplis fides in testimoniis, proprietas in epithetis
urbanitas in figuris, virtus in argumentis pondus in sensibus, flumen in
 verbis fulmen in clausulis.
</p>

<p>

<milestone unit="section" n="3"/>structura vero fortis et firma coniunctionumque perfacetarum nexa
caesuris insolubilibus sed nec hinc minus lubrica et levis ac modis
omnibus erotundata quaeque lectoris linguam inoffensam decenter
expediat, ne salebrosas passa iuncturas per cameram palati volutata
balbutiat; tota denique liquida prorsus et ductilis, veluti cum
crystallinas crustas aut onychitinas non impacto digitus ungue
perlabitur, quippe si nihil eum rimosis obicibus exceptum tenax fractura
 remoretur.
</p>

<p>

<milestone unit="section" n="4"/>quid plura? non extat ad praesens vivi hominis oratio, quam peritia
tua non sine labore transgredi queat ac supervadere. unde et prope
suspicor, domine papa, propter eloquium exundans atque ineffabile (venia
 sit dicto) te superbire. sed licet bono fulgeas ut conscientiae sic
dictionis ordinatissimae, nos tibi tamen minime sumus refugiendi, qui
bene scripta laudamus, etsi laudanda non scribimus.
</p>

<p>

<milestone unit="section" n="5"/>quocirca desine in posterum nostra declinare iudicia, quae nihil
mordax nihil quoque minantur increpatorium. alioquin, si distuleris
nostram sterilitatem facundis fecundare colloquiis, aucupabimus nundinas
 involantum et ultro scrinia tua coniventibus nobis ac subornantibus
effractorum manus arguta populabitur inchoabisque tunc frustra moveri
spoliatus furto, si nunc rogatus non moveris officio. memor nostri esse
dignare, domine papa.
</p></div2>

<div2 type="letter" n="VIII"><head>Sidonius domino papae Principio salutem.</head>

<p>

<milestone unit="section" n="1"/>Quamquam nobis non opinantibus, desiderantibus tamen litteras tuas
reddidit gerulus antiquus, idoneus inventus, cui iure repetita credantur
 officia, quandoquidem prima sic detulit. igitur affatu secundo vel
potius benedictione donatus ipse quoque rependo alterum salve, obsequia
combinans numeris aequata, non meritis.
</p>

<p>

<milestone unit="section" n="2"/>et quia, domine papa, modo vivimus <add>animis</add> iunctis
abiunctisque regionibus conspectibusque mutuis frui dissociatae situ
habitationis inhibemur, orate, ut optabili religiosoque decessu vitae
praesentis angoribus atque onere perfuncti, cum iudicii dies sanctus
offulserit cum resurrectione, agminibus vestris famulaturi vel sub
Gabaoniticae servitutis occasione iungamur; quia secundum promissa
caelestia, quae spoponderunt filios dei de nationibus congregandos, si
nos reos venia soletur, dum vos beatos gloria manet, etsi per actionum
differentiam, non tamen per locorum distantiam dividemur. memor nostri
esse dignare, domine papa.
</p></div2>

<div2 type="letter" n="IX"><head>Sidonius domino papae Fausto salutem.</head>

<p>

<milestone unit="section" n="1"/>Longum tacere, vir sacratissime, nos in commune dequestus es;
cognosco vestrae partis hinc studium, nostrae reatum non recognosco.
namque iampridem iussus garrire non silui litteris istas
antecurrentibus, quibus tamen recensendis, cum Reios advenerant, qui
tunc Aptae fuistis, aptissime defuistis. idque votivum mihi granditer
fuit ac peroptatum, ut epistula iniuncta nec negaretur scripta amicitiae
 nec subderetur lecta censurae.
</p>

<p>

<milestone unit="section" n="2"/>ista omittamus. mitti paginam copiosam denuo iubes. parere properanti
 adsunt vota, causae absunt. nam salutatio, nisi negotium aliquod activa
 deportet materia, succincta est; quam qui porrigit verbis non
necessariis, a regula Sallustiani tramitis detortus exorbitat, qui
Catilinam culpat habuisse satis eloquentiae sapientiae parum. unde ave
dicto mox vale dicimus. orate pro nobis.
</p>

<p>

<milestone unit="section" n="3"/>sed bene est, bene est, quia chartulam iam iamque complicaturo res
forte succurrit, de qua exprobranda si diutius vel laetitia sese mea vel
 ira cohibuerit, ipse me accepta dignum contumelia iudicabo. venisti,
magister, in manus meas (nec exulto tantum, verum insulto), venisti, et
quidem talis, qualem abhinc longo iamdiu tempore desideria nostra
praestolabantur. dubito sane utrum et invitus, at certe similis invito,
quippe quo providente vel, si tamen hoc nimis abnuis, adquiescente sim
tuis libris insalutatus hisque, quod multo est iniuriosius, territorium
Arvernum cum praeterirent, non solum moenia mea, verum etiam latera
radentibus.
</p>

<p>

<milestone unit="section" n="4"/>an verebare, ne tuis dictis invideremus? sed dei indultu vitio nulli
minus addicimur; cui si ita ut ceteris a mea parte subiaceretur, sic
quoque auferret congrediendi aemulationem desperatio consequendi. an
supercilium tamquam difficilis ac rigidi plosoris extimescebas?
ecquaenam est cuiquam peritiae cervix tanta quive hydrops, ut etiam
tepida vestra non ferventissimis laudibus prosequatur?
</p>

<p>

<milestone unit="section" n="5"/>an ideo me fastidiendum negligendumque curasti, quia contemneres
iuniorem? quod parum credo. an quia indoctum? quod magis fero, ita
tamen, ut qui dicere ignorem, non et audire; quia et qui Circensibus
ludis adfuerunt, sententiam de curribus non ferunt. an aliquo casu
dissidebamus, ut putaremur his quos edidissetis libellis derogaturi?
atqui praesule deo tenues nobis esse amicitias nec inimici fingere
queunt.
</p>

<p>

<milestone unit="section" n="6"/><q>ista quorsum?</q> inquis. ecce iam pando, vel quid indagasse me gaudeam
 vel quid te celasse succenseam. legi volumina tua, quae Riochatus
antistes ac monachus atque istius mundi bis peregrinus Britannis tuis
pro te reportat, illo iam in praesentiarum fausto potius, qui non
senescit quique viventibus non defuturus post sepulturam fiet per ipsa
quae scripsit sibi superstes. igitur hic ipse venerabilis apud oppidum
nostrum cum moraretur, donec gentium concitatarum procella defremeret,
cuius immanis hinc et hinc turbo tunc inhorruerat, sic reliqua dona
vestra detexit, ut perurbane quae praestantiora portabat operuerit,
spinas meas illustrare dissimulans tuis floribus.
</p>

<p>

<milestone unit="section" n="7"/>sed post duos aut his amplius menses sic quoque a nobis cito
profectum cum quipiam prodidissent de  viatoribus mysticae gazae clausis
 involucris clam ferre thesauros, pernicibus equis insecutus abeuntem,
qui facile possent itineris pridiani spatia praevertere, osculo in
fauces occupati latronis insilui, humano ioco, gestu ferino, veluti si
excussura quemcumque catulorum Parthi colla raptoris pede volatili
tigris orbata superemicet.
</p>

<p>

<milestone unit="section" n="8"/>quid multa? capti hospitis genua complector iumenta sisto, frena ligo
 sarcinas solvo, quaesitum volumen invenio produco, lectito excerpo
maxima ex magnis capita defrustans. tribuit et quoddam dictare celeranti
 scribarum sequacitas saltuosa compendium, qui comprehendebant signis
quod litteris non tenebant. quibus lacrimis sane maduerimus mutuo
vicissim fletu rigati, tunc cum ab amplexu saepe repetito separaremur,
longum est dixisse nec refert; quod triumphali sufficit gaudio, spoliis
onustum caritatis et spiritalis compotem praedae me domum rettuli.
</p>

<p>

<milestone unit="section" n="9"/>quaeris nunc, quid de manubiis meis iudicem; nollem adhuc prodere,
quo diuturnius expectatione penderes; plus me enim ulciscerer, si quod
sensi tacerem. sed iam nec ipse frustra superbis, utpote intellegens
tibi inesse virtutem sic perorandi, ut lectori tuo seu reluctanti seu
voluntario vis voluptatis excudat praeconii necessitatem. proinde
accipe, quid super scriptis tuis et iniuriam passi censeamus.
</p>

<p>

<milestone unit="section" n="10"/>legimus opus operosissimum multiplex, acre sublime, digestum titulis
 exemplisque congestum, bipertitum sub dialogi schemate, sub causarum
themate quadripertitum. scripseras autem plurima ardenter plura pompose;
 simpliciter ista nec rustice; argute illa nec callide; gravia mature
profunda sollicite, dubia constanter argumentosa disputatorie, quaedam
severe quaepiam blande, cuncta moraliter lecte, potenter eloquentissime.
</p>

<p>

<milestone unit="section" n="11"/>itaque per tanta te genera narrandi toto latissimae dictationis
campo secutus nil in facundia ceterorum, nil in ingeniis facile perspexi
 iuxta politum. quae me vera sentire satis approbas, cum nec offensus
aliter iudico. denique absentis oratio, quantum opinamur, plus nequit
crescere, nisi forsitan aliquid his addat coram loquentis auctoris vox
manus, motus pudor.
</p>

<p>

<milestone unit="section" n="12"/>artifex igitur his animi litterarumque dotibus praeditus mulierem
pulchram sed illam deuteronomio astipulante nubentem, domine papa, tibi
iugasti; quam tu adhuc iuvenis inter hostiles conspicatus catervas,
atque illic in acie contrariae partis adamatam, nil per obstantes
repulsus proeliatores, desiderii brachio vincente rapuisti, philosophiam
 scilicet, quae violenter e numero sacrilegarum artium exempta raso
capillo superfluae religionis ac supercilio scientiae saecularis
amputatisque pervetustarum vestium rugis, id est tristis dialecticae
flexibus falsa morum et illicita velantibus, mystico amplexu iam
defaecata tecum membra coniunxit.
</p>

<p>

<milestone unit="section" n="13"/>haec ab annis vestra iamdudum pedisequa primoribus, haec tuo lateri
comes inseparabilis, sive in palaestris exerceris urbanis sive in
abstrusis macerarere solitudinibus, haec Athenaei consors, haec
monasterii, tecum mundanas abdicat, tecum supernas praedicat
disciplinas. huic copulatum te matrimonio qui lacessiverit, sentiet
ecclesiae Christi Platonis academiam militare teque nobilius
philosophari; primum ineffabilem dei patris asserere cum sancti spiritus
 aeternitate sapientiam;
</p>

<p>

<milestone unit="section" n="14"/>tum praeterea non caesariem pascere neque pallio aut clava velut
sophisticis insignibus gloriari aut affectare de vestium discretione
superbiam, nitore pompam, squalore iactantiam neque te satis hoc
aemulari, quod per gymnasia pingantur Areopagitica vel prytanea curva
cervice Speusippus Aratus panda, Zenon fronte contracta Epicurus cute
distenta, Diogenes barba comante Socrates coma cadente, Aristoteles
brachio exerto Xenocrates crure collecto, Heraclitus fletu oculis
clausis Democritus risu labris apertis, Chrysippus digitis propter
numerorum indicia constrictis, Euclides propter mensurarum spatia
laxatis, Cleanthes propter utrumque corrosis.
</p>

<p>

<milestone unit="section" n="15"/>quin potius experietur, quisque conflixerit, Stoicos Cynicos
Peripateticos haeresiarchas propriis armis, propriis quoque concuti
machinamentis. nam sectatores eorum, Christiano dogmati ac sensui si
repugnaverint, mox te magistro ligati vernaculis implicaturis in retia
sua praecipites implagabuntur, syllogismis tuae propositionis uncatis
volubilem tergiversantum linguam inhamantibus, dum spiris categoricis
lubricas quaestiones tu potius innodas acrium more medicorum, qui
remedium contra venena, cum ratio compellit, et de serpente conficiunt.
</p>

<p>

<milestone unit="section" n="16"/>sed hoc temporibus istis sub tuae tantum vel contemplatione
conscientiae vel virtute doctrinae. nam quis aequali vestigia tua gressu
 sequatur, cui datum est soli loqui melius quam didiceris, vivere melius
 quam loquaris? quocirca merito te beatissimum boni omnes idque supra
omnes tua tempestate concelebrabunt, cuius ita dictis vita factisque
dupliciter inclaruit, ut, quando quidem tuos annos iam dextra
numeraverit, saeculo praedicatus tuo, desiderandus alieno, utraque
laudabilis actione, decedas te relicturus externis, tua proximis. memor
nostri esse dignare, domine papa.
</p></div2>

<div2 type="letter" n="X"><head>Sidonius domino papae Aprunculo salutem.</head>

<p>

<milestone unit="section" n="1"/>Reddidit tibi epistulas meas quem mihi tuas offerre par fuerat; nam
frater noster Caelestius nuper ad te reversus de Biterrensi quoddam mihi
 super statu Iniuriosi nostri vinculum cessionis elicuit. quod quidem
scripsi non minus tua verecundia fractus quam voluntate: namque nos
ultro vestro pudori quasi quibusdam pedibus obsequii decuit occurrere.
</p>

<p>

<milestone unit="section" n="2"/>quocirca me quoque volente posside indultum, sed liberaliter (nec
enim, ut suspicor, plus aliquid hoc genere solacii vel ipse quaesisti),
quem litteris istis non commendatoriis minus quam refusoriis iam
placatus insinuo; sic tamen, ut tibi assistat, tibi pareat, te sequatur
atque ut, si permanserit tecum, neutri nostrum iudicetur famulus, si
forte discesserit, quaeratur utrique fugitivus. memor nostri esse
dignare, domine papa.
</p></div2>

<div2 type="letter" n="XI"><head>Sidonius domino papae Lupo salutem.</head>

<p>

<milestone unit="section" n="1"/>Propter libellum, quem non ad vos magis quam per vos missum putastis,
 epistulam vestram non ad me magis quam in me scriptam recepi. ad
exprobrata respondeo pro aequitate causae, non pro aequalitate
facundiae. quamquam quis nunc ego aut quantus qui agere praesumam vobis
imputantibus innocentem? quocirca delicto huic, quantulumcumque est,
inter principia confestim supplico ignosci, diffidentiae tantum, non et
superbiae fassus errorem.
</p>

<p>

<milestone unit="section" n="2"/>nam cum mihi rigor censurae tuae in litteris aeque ut <add>in</add>
moribus sit ambifariam contremescendus, fateor tamen in voluminis ipsius
 operisque reseratu illam mihi fuisse plus oneri quam praetenditis
caritatem. nec citra iustum ista conicio, quandoquidem mortalium
mentibus vis haec naturalitus inest, ut, si quid perperam fiat, minus
indulgeant plus amici.
</p>

<p>

<milestone unit="section" n="3"/>scripseram librum, sicut pronuntiatis, plenum onustumque vario
causarum temporum personarumque congestu: facturus rem videbar
impudentissimam, si tantum mihi cuncta placuissent, ut nulla tibi
displicitura confiderem; huc item, quisquis iudicii eventus foret, vidi
partibus meis nequaquam pietatis ex solido constare rationem, si non
saltim vobis esset anterius allatum volumen, etsi non videretur oblatum;
 sub hoc scilicet temperamento, ut, si forte placuissem, non vos
arrogantia praeterisse, si secus, non vos improbitas expetisse
iudicaretur.
</p>

<p>

<milestone unit="section" n="4"/>nec sane multo labore me credidi deprecaturum vitatas causas
erubescendi. pariter illud nosse vos noveram, quod auctores in operibus
edendis pudor potius quam constantia decet quodque tetricis puncta
censoribus tardius procacitas recitatoris quam trepidatio excudit.
alioquin, si quis est ille qui cum fiduciae praerogativa thematis ante
inauditi operam pervulgat, incipit expectationi publicae, quamvis
solverit multa, plura redhibere. praeterea quidquid super huiusce
rescripti tenore censueris, malui factum confiteri simpliciter quam
trebaciter diffiteri.
</p>

<p>

<milestone unit="section" n="5"/>dixisset alius: <q>neminem tibi praetuli, nullas ad ullum peculiares
litteras dedi: quem praelatum suspicabare, unius epistulae forma
contentus abscessit, atque ea quidem nihil super praesenti negotio
deferente: tu, qui te quereris omissum, tribus loquacissimis paginis
fatigatus potius in nausiam concitaris, dum frequenter insulsae
lectionis verbis inanibus immoraris. adde, quia etiam in hoc, quod
forsitan non notasti, reverentiae tuae meritorumque ratio servata est,
quod sicut tu antistitum ceterorum cathedris, prior est tuus in libro
titulus. illius nomen vix semel tantum et sibi adscripta pagina sonat;
tuo praeter tibi deputatas frequenter illustrantur alienae.

<milestone unit="section" n="6"/>illud his iunge, quod, si quid ibi vel causaliter placet, tu per
consilium meum lectitas, ille quandoque per beneficium tuum, qui
munusculi mei incassum pressus invidia necdum ad facultatem legendi, ut
suspicor, venit, cum iamdiu ipse perveneris ad copiam transferendi. aio,
 tamquam non sit autholographas membranas arbitraturus, si tamen, quod
ante percurras, vel exemplar acceperit; neque enim in his, quae
tractaveris, ulla culpabitur aut distinctionum raritas aut frequentia
barbarismorum. nempe ad extremum palam videtur etiam tibi transmissa
proprietas, cui usus absque temporis fixi praescriptione transmissus est
 quique supradicto tamdiu potes uti libello, ut eum non amplius
zothecula tua quam memoria concludat.</q>
</p>

<p>

<milestone unit="section" n="7"/>haec et his plura fors aliquis. ego vero cuncta praetereo et malo
precari veniam quam reatum, si hoc esse creditur, deprecari. praesentum
quoque neglegentiam litterarum nunc nec excuso, primum quod, etsi
cupiam, parum cultius scribere queo, dein quod libellari opere confecto
animus tandem feriaturus iam quae propalare dissimulat excolere
detrectat.
</p>

<p>

<milestone unit="section" n="8"/>at tamen, cum satis tibi et quidem merito (quidnam enim simile?) in
omnibus cedam, quippe qui in alio genere virtutum iam per quinquennia
decem non aequaevis sacerdotibus tantum verum et antiquis, quotiens
collatus, antelatus quoque sis, noveris volo, quamvis astra questibus
quatias atque maiorum cineres favillasque in testimonium laesae
caritatis implores, pedem me conflictui tuo, si mutuo super amore
certandum est, non retracturum, quia cum in ceteris rebus tum
foedissimum perquam est in dilectione superari. quae velis nolis certa
professio conviciis tuis illis cuncta sane blandimentorum mella
vincentibus non praeter aequum reponderatur.
</p>

<p>

<milestone unit="section" n="9"/>ecce habes litteras tam garrulas ferme quam requirebas; quamquam sunt
 omnes, si quae uspiam tamen sunt, loquacissimae. namque in audentiam
sermocinandi quem non ipse compellas? qui omnium (de me enim taceo)
litteratorum, licet oculi affectent, sic ingenia producis, ut solet
aquam terrae visceribus absconditam per atomos bibulas radius extrahere
solaris? cuius <del>lucis</del> aculeo non sola penetratur aut harena subtilis
aut humus fossilis, sed si saxei montis oppressu fontium conditorum vena
 celetur, aperit arcanum liquentis elementi secretorum caelestium natura
 violentior. ita si quos, vir sacrosancte, studiosorum senseris aut
quietos aut verecundos aut in obscuro iacentis famae recessu
delitescentes, hos eloquii tui claritas artifice confabulatu, dum
compellat, et publicat.
</p>

<p>

<milestone unit="section" n="10"/>sed quorsum + quam moris est? redeamus ad causam, super cuius
abundante blateratu, quia pareo, precor, ut errata confessum veniae
clementis indultu placatus impertias, licet, quae laetitia tua sancta
quaeque communio, copiosius hilarere, si meae culpae defensio potius
tibi scripta feratur quam satisfactio. memor nostri esse dignare, domine
 papa.
</p></div2>

<div2 type="letter" n="XII"><head>Sidonius Oresio suo salutem.</head>

<p>

<milestone unit="section" n="1"/>Venit in nostras a te profecta pagina manus, quae trahit multam
similitudinem de sale Hispano in iugis caeso Tarraconensibus. nam
recensenti lucida et salsa est, nec tamen propter hoc ipsum mellea
minus, si sermo dulcis et propositionibus acet: sic enim oblectat
eloquio quod turbat imperio, quippe qui parum metiens, quid ordinis
agam, carmina a nobis nunc novat petat. primum ab exordio religiosae
professionis huic principaliter exercitio renuntiavi, quia nimirum
facilitati posset accommodari, si me occupasset levitas versuum, quem
respicere coeperat gravitas actionum.
</p>

<p>

<milestone unit="section" n="2"/>tum praeterea constat omnem operam, si longa intercapedine quiescat,
aegre resumi. quisnam enim ignoret cunctis aut artificibus aut artibus
maximum decus usu venire, cumque studia consueta non frequentantur,
brachia in corporibus, ingenia pigrescere in artibus? unde est et illud,
 quod sero correptus aut raro plus arcus manui, iugo bos, equus freno
rebellat. insuper desidiae nostrae verecundia comes ad hoc sententiam
inclinat, ut me, postquam in silentio decurri tres olympiadas, tam
pudeat novum poema conficere quam pigeat.
</p>

<p>

<milestone unit="section" n="3"/>hoc item nefas etiam difficilia factu tibi negari, cuius affectum
tanto minus decipi decet, quanto constantius nil repulsam veretur.
tenebimus igitur quippiam medium et sicut epigrammata recentia modo
nulla dictabo, ita litteras, si quae iacebunt versu refertae, scilicet
ante praesentis officii necessitatem, mittam tibi, petens, ne tu sis
eatenus iustitiae praevaricator, ut me opineris numquam ab huiusmodi
conscriptione temperaturum. neque enim suffragio tuo minus augear, si
forte digneris iam modestum potius quam facetum existimare. vale.
</p></div2>

<div2 type="letter" n="XIII"><head>Sidonius Tonantio suo salutem.</head>

<p>

<milestone unit="section" n="1"/>Est quidem, fateor, versibus meis sententia tua tam plausibilis olim,
 tam favorabilis, ut poetarum me quibusque lectissimis comparandum
putes, certe compluribus anteponendum. crederem tibi, si non, ut multum
sapis, ita quoque multum me amares. hinc est, quod de laudibus meis
caritas tua mentiri potest nec potest fallere.
</p>

<p>

<milestone unit="section" n="2"/>praeter hoc poscis, ut Horatiana incude formatos Asclepiadeos tibi
quospiam, quibus inter bibendum pronuntiandis exerceare, transmittam.
pareo iniunctis, licet, si umquam, modo maxime prosario loquendi genere
districtus occupatusque. denique probabis circa nos plurima ex parte
metrorum studia refrigescere; non enim promptum est unum eundemque probe
 facere aliquid et raro.


<quote rend="blockquote"><p>
<lb type="displayNum" n="1"/>Iam dudum teretes hendecasyllabos
<lb type="displayNum" n="2"/>attrito calamis pollice lusimus,
<lb type="displayNum" n="3"/>quos cantare magis pro choriambicis
<lb type="displayNum" n="4"/>excusso poteras mobilius pede;
<lb type="displayNum" n="5"/>sed tu per Calabri tramitis aggerem
<lb type="displayNum" n="6"/>vis ut nostra dehinc cursitet orbita,
<lb type="displayNum" n="7"/>qua Flaccus lyricos Pindaricum ad melos
<lb type="displayNum" n="8"/>frenis flexit equos plectripotentibus,
<lb type="displayNum" n="9"/>dum metro quatitur chorda Glyconio,
<lb type="displayNum" n="10"/>nec non Alcaico vel Pherecratio,
<lb type="displayNum" n="11"/>iuncto Lesbiaco sive anapaestico,
<lb type="displayNum" n="12"/>vernans per varii carminis eglogas,
<lb type="displayNum" n="13"/>verborum violis multicoloribus.
<lb type="displayNum" n="14"/>istud, da veniam, fingere vatibus
<lb type="displayNum" n="15"/>priscis difficile est, difficile et mihi,
<lb type="displayNum" n="16"/>ut diversa sonans os epigrammata
<lb type="displayNum" n="17"/>nil crebras titubet propter epistulas,
<lb type="displayNum" n="18"/>quas cantu ac modulis luxuriantibus
<lb type="displayNum" n="19"/>lascivire vetat mascula dictio.
<lb type="displayNum" n="20"/>istud vix Leo, rex Castalii chori,
<lb type="displayNum" n="21"/>vix, hunc qui sequitur, Lampridius queat,
<lb type="displayNum" n="22"/>declamans gemini pondere sub stili
<lb type="displayNum" n="23"/>coram discipulis Burdigalensibus.
<lb type="displayNum" n="24"/>hoc me teque decet: parce, precor, iocis;
<lb type="displayNum" n="25"/>quaeso, pollicitam servet ad extimum
<lb type="displayNum" n="26"/>oratoris opus cura modestiam,
<lb type="displayNum" n="27"/>quo nil deterius, si fuerit simul
     in primis rigidus, mollis in ultimis.
</p></quote>



<milestone unit="section" n="3"/>Quin immo quotiens epulo mensae lautioris hilarabere, religiosis,
quod magis approbo, narrationibus vaca; his proferendis confabulatio
frequens, his redicendis sollicitus auditus inserviat. certe si
saluberrimis avocamentis, ut qui adhuc iuvenis, tepidius inflecteris, a
Platonico Madaurensi saltim formulas mutuare convivialium quaestionum,
quoque reddaris instructior, has solve propositas, has propone solvendas
 hisque te studiis, et dum otiaris, exerce.
</p>

<p>

<milestone unit="section" n="4"/>sed quia mentio conviviorum semel incidit tuque sic carmen nobis vel
ad aliam causam personamque compositum sedulo exposcis, ut me eius
edendi diutius habere non possis haesitatorem, suscipe libens quod
temporibus Augusti Maioriani, cum rogatu cuiusdam sodalis ad caenam
conveniremus, in Petri librum magistri epistularum subito prolatum
subitus effudi, meis quoque contubernalibus, dum rex convivii circa
ordinandum moras nectit oxygarum, Domnulo, Severiano atque Lampridio
paria pangentibus (iactanter hoc dixi, immo meliora); quos undique
urbium ascitos imperator in unam civitatem, invitator in unam cenam
forte contraxerat.
</p>

<p>

<milestone unit="section" n="5"/>id morae tantum, dum genera metrorum sorte partimur. placuit namque
pro caritate collegii, licet omnibus eadem scribendi materia existeret,
non uno tamen epigrammata singulorum genere proferri, ne quispiam
nostrum, qui ceteris dixisset exilius, verecundia primum, post
morderetur invidia. etenim citius agnoscitur in quocumque recitante, si
quo ceteri metro canat, an eo quoque scribat ingenio. tu vero tunc
opportunius subiecta laudabis, cum totus otio indulseris. non enim
iustum est, ut censor incipias cum severitate discutere quod non potuit
amicus cum serietate dictare.


<quote rend="blockquote"><p>
<lb type="displayNum" n="1"/>Age convocata pubes,
<lb type="displayNum" n="2"/>locus hora, mensa causa
<lb type="displayNum" n="3"/>iubet ut volumen istud,
<lb type="displayNum" n="4"/>quod et aure et ore discis,
<lb type="displayNum" n="5"/>studiis in astra tollas.
<lb type="displayNum" n="6"/>Petrus est tibi legendus,
<lb type="displayNum" n="7"/>in utraque disciplina
<lb type="displayNum" n="8"/>satis institutus auctor.
<lb type="displayNum" n="9"/>celebremus ergo, fratres,
<lb type="displayNum" n="10"/>pia festa litterarum.
<lb type="displayNum" n="11"/>peragat diem cadentem
<lb type="displayNum" n="12"/>dape, poculis, choreis
<lb type="displayNum" n="13"/>genialis apparatus.
<lb type="displayNum" n="14"/>Rutilum toreuma bysso
<lb type="displayNum" n="15"/>rutilasque ferte blattas,
<lb type="displayNum" n="16"/>recoquente quas aeno
<lb type="displayNum" n="17"/>Meliboea fucat unda,
<lb type="displayNum" n="18"/>opulentet ut meraco
<lb type="displayNum" n="19"/>bibulum colore vellus.
<lb type="displayNum" n="20"/>peregrina det supellex
<lb type="displayNum" n="21"/>Ctesiphontis ac Niphatis
<lb type="displayNum" n="22"/>iuga texta beluasque
<lb type="displayNum" n="23"/>rapidas vacante panno,
<lb type="displayNum" n="24"/>acuit quibus furorem
<lb type="displayNum" n="25"/>bene ficta plaga cocco
<lb type="displayNum" n="26"/>iaculoque ceu forante
<lb type="displayNum" n="27"/>cruor incruentus exit;
<lb type="displayNum" n="28"/>ubi torvus et per artem
<lb type="displayNum" n="29"/>resupina flexus ora
<lb type="displayNum" n="30"/>it equo reditque telo,
<lb type="displayNum" n="31"/>simulacra bestiarum
<lb type="displayNum" n="32"/>fugiens fugansque Parthus.
<lb type="displayNum" n="33"/>Nive pulchriora lina
<lb type="displayNum" n="34"/>gerat orbis atque lauris
<lb type="displayNum" n="35"/>hederisque, pampinisque
<lb type="displayNum" n="36"/>viridantibus tegatur.
<lb type="displayNum" n="37"/>cytisos, crocos, amellos,
<lb type="displayNum" n="38"/>casias, ligustra, calthas
<lb type="displayNum" n="39"/>calathi ferant capaces,
<lb type="displayNum" n="40"/>redolentibusque sertis
<lb type="displayNum" n="41"/>abacum torosque pingant.
<lb type="displayNum" n="42"/>manus uncta suco amomi
<lb type="displayNum" n="43"/>domet hispidos capillos
<lb type="displayNum" n="44"/>Arabumque messe pinguis
<lb type="displayNum" n="45"/>petat alta tecta fumus.
<lb type="displayNum" n="46"/>veniente nocte nec non
<lb type="displayNum" n="47"/>numerosus erigatur
<lb type="displayNum" n="48"/>laquearibus coruscis
<lb type="displayNum" n="49"/>camerae in superna lychnus;
<lb type="displayNum" n="50"/>oleumque nescientes
<lb type="displayNum" n="51"/>adipesque glutinosos
<lb type="displayNum" n="52"/>utero tumente fundant
<lb type="displayNum" n="53"/>opobalsamum lucernae.
<lb type="displayNum" n="54"/>Geruli caput plicantes
<lb type="displayNum" n="55"/>anaglyptico metallo
<lb type="displayNum" n="56"/>epulas superbiores
<lb type="displayNum" n="57"/>umeris ferant onustis.
<lb type="displayNum" n="58"/>paterae, scyphi, lebetes
<lb type="displayNum" n="59"/>socient Falerna nardo
<lb type="displayNum" n="60"/>tripodasque cantharosque
<lb type="displayNum" n="61"/>rosa sutilis coronet.
<lb type="displayNum" n="62"/>iuvat ire per corollas
<lb type="displayNum" n="63"/>alabastra ventilantes;
<lb type="displayNum" n="64"/>iuvat et vago rotatu
<lb type="displayNum" n="65"/>dare fracta membra ludo,
<lb type="displayNum" n="66"/>simulare vel trementes
<lb type="displayNum" n="67"/>pede, veste, voce Bacchas.
<lb type="displayNum" n="68"/>bimari remittat urbe
<lb type="displayNum" n="69"/>thymelen palenque doctas
<lb type="displayNum" n="70"/>tepidas ad officinas
<lb type="displayNum" n="71"/>citharistrias Corinthus,
<lb type="displayNum" n="72"/>digiti quibus canentes
<lb type="displayNum" n="73"/>pariter sonante lingua
<lb type="displayNum" n="74"/>vice pectinis fatigent
<lb type="displayNum" n="75"/>animata fila pulsu.
<lb type="displayNum" n="76"/>Date et aera fistulata,
<lb type="displayNum" n="77"/>Satyris amica nudis;
<lb type="displayNum" n="78"/>date ravulos choraulas, 
<lb type="displayNum" n="79"/>quibus antra per palati 
<lb type="displayNum" n="80"/>crepulis reflanda buccis 
<lb type="displayNum" n="81"/>gemit aura tibialis.
<lb type="displayNum" n="82"/>date carminata socco,
<lb type="displayNum" n="83"/>date dicta sub cothurno,
<lb type="displayNum" n="84"/>date quicquid advocati,
<lb type="displayNum" n="85"/>date quicquid et poetae
<lb type="displayNum" n="86"/>vario strepunt in actu:
<lb type="displayNum" n="87"/>Petrus haec et illa transit.
<lb type="displayNum" n="88"/>opus editum tenemus,
<lb type="displayNum" n="89"/>bimetra quod arte texens
<lb type="displayNum" n="90"/>iter asperum viasque
<lb type="displayNum" n="91"/>labyrinthicas cucurrit.
<lb type="displayNum" n="92"/>sed in omnibus laborans
<lb type="displayNum" n="93"/>et ab omnibus probatus,
<lb type="displayNum" n="94"/>rapit hinc et inde palmam,
<lb type="displayNum" n="95"/>per et ora docta fertur.
<lb type="displayNum" n="96"/>procul hinc et Hippocrenen
<lb type="displayNum" n="97"/>Aganippicosque fontes
<lb type="displayNum" n="98"/>et Apollinem canorum
<lb type="displayNum" n="99"/>comitantibus Camenis
<lb type="displayNum" n="100"/>(100)abigamus et Minervam
<lb type="displayNum" n="101"/>quasi praesulem canendi;
<lb type="displayNum" n="102"/>removete ficta fatu:
<lb type="displayNum" n="103"/>deus ista praestat unus.
<lb type="displayNum" n="104"/>Stupuit virum loquentem
<lb type="displayNum" n="105"/>(105)diadematis potestas,
<lb type="displayNum" n="106"/>toga, miles, ordo equester
<lb type="displayNum" n="107"/>populusque Romularis;
<lb type="displayNum" n="108"/>et adhuc sophos volutant
<lb type="displayNum" n="109"/>fora, templa, rura, castra.
<lb type="displayNum" n="110"/>(110)super haec fragorem alumno
<lb type="displayNum" n="111"/>Padus atque civitatum
<lb type="displayNum" n="112"/>dat amor Ligusticarum.
<lb type="displayNum" n="113"/>similis favor resultat
<lb type="displayNum" n="114"/>Rhodanitidas per urbes,
<lb type="displayNum" n="115"/>(115)imitabiturque Gallos
<lb type="displayNum" n="116"/>feritas Hibericorum.
<lb type="displayNum" n="117"/>nec in hoc moratus axe
<lb type="displayNum" n="118"/>cito ad arva perget euri
<lb type="displayNum" n="119"/>aquilonibusque et austris
 (120)zephyrisque perferetur.
</p></quote>



<milestone unit="section" n="6"/>Ecce, dum quaero quid cantes, ipse cantavi. tales enim nugas in imo
scrinii fundo muribus perforatas post annos circiter viginti profero in
lucem, quales pari tempore absentans, cum domum rediit, Ulixes invenire
potuisset. proinde peto, ut praesentibus ludicris libenter ignoscas.
illud vero nec verecunde nec impudenter iniungo, ut quod ipse de
familiaris mei integro libro pronuntiavi, hoc tu quasi sollicitatus
exempli necessitate de meo sentias. vale.
</p></div2>

<div2 type="letter" n="XIV"><head>Sidonius Burgundioni suo salutem.</head>

<p>

<milestone unit="section" n="1"/>Dupliciter excrucior, quod nostrum uterque lecto tenetur. nihil enim
est durius, quam cum praesentes amici dividuntur communione langoris;
quippe si accidat, ut nec intra unum conclave decumbant, nulla sunt
verba, nulla solacia, nulla denique mutui oratus vicissitudo: itaque
singulis maeror ingens, isque plus de altero; nam parum possis quamquam
et infirmus periclitante quem diligas tibi timere.
</p>

<p>

<milestone unit="section" n="2"/>sed deus mihi, fili amantissime, pro te paventi validissimum
scrupulum excussit, quia pristinas incipis vires recuperare. diceris
enim iam velle consurgere, quodque plus opto, iam posse. me certe
taliter consulis et sollicitudine prope praecoqua quaestiunculis
litterarum iam quasi ex asse vegetus exerces, audire plus ambiens etsi
adhuc aeger Socratem de moribus quam Hippocratem de corporibus
disputantem; dignus omnino, quem plausibilibus Roma foveret ulnis quoque
 recitante crepitantis Athenaei subsellia cuneata quaterentur.
</p>

<p>

<milestone unit="section" n="3"/>quod procul dubio consequebare, si pacis locique condicio
permitteret, ut illic senatoriae iuventutis contubernio mixtus
erudirere. cuius te gloriae pariter ac famae capacem de orationis tuae
qualitate coniecto, in qua te decentissime nuper pronuntiantem quae
quidem scripseras extemporaliter admirabantur benivoli, mirabantur
superbi, morabantur periti. sed ne impudenter verecundiam tuam laudibus
nimiis ultro premamus, praeconia tua iustius de te quam tibi scribimus.
hoc potius, unde est causa sermonis, intromittamus.
</p>

<p>

<milestone unit="section" n="4"/>Igitur interrogas per pugillatorem, quos recurrentes asseram versus,
ut celer explicem, sed sub exemplo. hi nimirum sunt recurrentes, qui
metro stante neque litteris loco motis ut ab exordio ad terminum, sic a
fine releguntur ad summum. sic est illud antiquum:


<quote rend="blockquote"><p>
<lb type="displayNum" n="1"/>Roma tibi subito motibus ibit amor.
</p></quote>

<del>Et illud:</del>
<quote rend="blockquote"><p>
<del><lb type="displayNum" n="1"/>Sole medere pede, ede perede melos.</del>
</p></quote>
</p>

<p>

<milestone unit="section" n="5"/>Nec non habentur pro recurrentibus, qui pedum lege servata etsi non
per singulos apices, per singula tamen verba replicantur, ut est unum
distichon meum (qualia reor equidem legi multa multorum), quod de rivulo
 lusi, qui repentino procellarum pastus illapsu publicumque aggerem
confragoso diluvio supergressus subdita viae culta inundaverat, quamquam
 depositurus insanam mox abundantiam, quippe quam pluviis appendicibus
intumescentem nil superna venae perennis pondera inflarent.
</p>

<p>

<milestone unit="section" n="6"/>igitur istic (nam viator adveneram), dum magis ripam quam vadum
quaero, tali iocatus epigrammate per turbulenti terga torrentis his
saltem pedibus incessi:


<quote rend="blockquote"><p>
<lb type="displayNum" n="1"/>Praecipiti modo quod decurrit tramite flumen
<lb type="displayNum" n="2"/>tempore consumptum iam cito deficiet.
</p></quote>


Hoc si recurras, ita legitur:


<quote rend="blockquote"><p>
<lb type="displayNum" n="1"/>Deficiet cito iam consumptum tempore flumen,
<lb type="displayNum" n="2"/>tramite decurrit quod modo praecipiti.
</p></quote>


En habes versus, quorum syllabatim mirere rationem. ceterum pompam, quam
 non habent, non docebunt. sufficienter indicasse me suspicor quod tu
requirendum existimasti.
</p>

<p>

<milestone unit="section" n="7"/>simile quiddam facis et ipse, si proposita restituas eque diverso
quae repeteris expedias. namque imminet tibi thematis celeberrimi votiva
 redhibitio, laus videlicet peroranda, quam edideras, Caesaris Iulii.
quae materia tam grandis est, ut studentum si quis fuerit ille
copiosissimus, nihil amplius in ipsa debeat cavere, quam ne quid minus
dicat. nam si omittantur quae de titulis dictatoris invicti scripta
Patavinis sunt voluminibus, quis opera Suetonii, quis Iuventii Martialis
 historiam quisve ad extremum Balbi ephemeridem fando adaequaverit?
</p>

<p>

<milestone unit="section" n="8"/>sed tuis ceris haec reservamus. officii magis est nostri auditoribus
scamna componere, praeparare aures fragoribus intonaturis, dumque
virtutes tu dicis alienas, nos tuas dicere. neque vereare me quospiam
iudices Catonianos advocaturum, qui modo invidiam, modo ignorantiam suam
 factae severitatis velamine tegant, quamquam imperitis venia debetur;
ceterum quisquis ita malus est, ut intelligat bene scripta nec tamen
laudet, hunc boni intellegunt nec tamen laudant.
</p>

<p>

<milestone unit="section" n="9"/>Proinde curas tuas hoc metu absolvo: faventes audient cuncti, cuncti
foventes, gaudiisque, quae facies recreatus, una fruemur. nam plerique
laudabunt facundiam tuam, plurimi ingenium, toti pudorem. non enim minus
 laudi feretur adulescentem vel, quod est pulchrius, paene adhuc puerum
de palaestra publici examinis tam morum referre suffragia quam
litterarum. vale.
</p></div2>

<div2 type="letter" n="XV"><head>Sidonius Gelasio suo salutem.</head>

<p>

<milestone unit="section" n="1"/>Probas (neque deprecor) me deliquisse; deliqui, quippe qui necdum
nomine tuo ullas operi meo litteras iunxerim. sed tamen scribis tum quod
 erraverim veniabile fore, si quod et ipse decantes mittam ab exemplo,
quia scilicet Tonantio meo ad parem causam futuras usui litteras
bimetras miserim. praeter hoc quereris paginam meam, si resolvatur in
lusum, solis hendecasyllabis frequentari. qua de re trochaica
garrulitate suspensa senariolos aliquos plus requiris. servio iniunctis;
 tu modo placidus accipias, sive oden hanc ipsam mavis vocare sive
eglogam. nam metrum diu infrequentatum durius texitur.


<quote rend="blockquote"><p>
<lb type="displayNum" n="1"/>Iubes, amice, nostra per volumina
<lb type="displayNum" n="2"/>modis resultet incitatioribus
<lb type="displayNum" n="3"/>ferox iambus, ut trochaeus hactenus,
<lb type="displayNum" n="4"/>pigrasque bigas et quaterna tempora
<lb type="displayNum" n="5"/>spondeus addat, ut moram volucripes
<lb type="displayNum" n="6"/>habeat parumper insitam trimetria,
<lb type="displayNum" n="7"/>resonetque mixtus ille pes celerrimus,
<lb type="displayNum" n="8"/>bene nuncupatus quondam ab arte pyrricha,
<lb type="displayNum" n="9"/>loco locandus undecumque in ultimo;
<lb type="displayNum" n="10"/>spondam daturus et subinde versui,
<lb type="displayNum" n="11"/>modo in priore parte, nunc in extima
<lb type="displayNum" n="12"/>anapaestus, ipse quamquam et absolutius
<lb type="displayNum" n="13"/>pronuntietur, cum secuta tertia
<lb type="displayNum" n="14"/>geminae brevique longa adhaeret syllaba.
<lb type="displayNum" n="15"/>Quae temperare vix callet gregarius
<lb type="displayNum" n="16"/>poeta, ut ipse cernis esse Sollium;
<lb type="displayNum" n="17"/>mihi pecten errat nec per ora concava
<lb type="displayNum" n="18"/>vaga lingua flexum competenter explicat
<lb type="displayNum" n="19"/>epos. sed istud aptius paraverit
<lb type="displayNum" n="20"/>Leo Leonis aut secutus orbitas
<lb type="displayNum" n="21"/>cantu in Latino, cum prior sit Attico
<lb type="displayNum" n="22"/>Consentiorum qui superstes est patri,
<lb type="displayNum" n="23"/>fide, voce, metris ad fluenta Pegasi
<lb type="displayNum" n="24"/>cecinisse dictus omniforme canticum,
<lb type="displayNum" n="25"/>quotiensque verba Graia carminaverit,
<lb type="displayNum" n="26"/>tenuisse celsa iunctus astra Pindaro
<lb type="displayNum" n="27"/>montemque victor isse per biverticem
<lb type="displayNum" n="28"/>nullis secundus inter astra Delphica.
<lb type="displayNum" n="29"/>at uterque vatum si lyrae poeticae
<lb type="displayNum" n="30"/>Latiare carmen aptet absque Dorico,
<lb type="displayNum" n="31"/>Venusina, Flacce, plectra ineptus exeras
<lb type="displayNum" n="32"/>Iapygisque verna cygnus Aufidi
<lb type="displayNum" n="33"/>Atacem tonare cum suis oloribus
<lb type="displayNum" n="34"/>cana et canora colla victus ingemas.
<lb type="displayNum" n="35"/>Nec ista sola sunt perita pectora,
<lb type="displayNum" n="36"/>licet et peritis haec peritiora sint:
<lb type="displayNum" n="37"/>Severianus ista rhetor altius,
<lb type="displayNum" n="38"/>Afer vaferque Domnulus politius,
<lb type="displayNum" n="39"/>scholasticusque sub rotundioribus
<lb type="displayNum" n="40"/>Petrus Camenis dictitasset acrius,
<lb type="displayNum" n="41"/>epistularis usquequaque nec stilus
<lb type="displayNum" n="42"/>virum vetaret, ut stupenda pangeret.
<lb type="displayNum" n="43"/>potuisset ista semper efficacius
<lb type="displayNum" n="44"/>humo atque gente cretus in Ligustide
<lb type="displayNum" n="45"/>Proculus melodis insonare pulsibus
<lb type="displayNum" n="46"/>limans faceta quaeque sic poemata,
<lb type="displayNum" n="47"/>Venetam lacessat ut favore Mantuam
<lb type="displayNum" n="48"/>Homericaeque par et ipse gloriae,
<lb type="displayNum" n="49"/>rotas Maronis arte sectans compari.
<lb type="displayNum" n="50"/>Ego corde et ore iure despicabilis
<lb type="displayNum" n="51"/>quid inter hosce te rogante garriam,
<lb type="displayNum" n="52"/>loquacitatis impudentiam probans
<lb type="displayNum" n="53"/>animique vota destituta litteris?
<lb type="displayNum" n="54"/>sed quid negabo nec pudore territus?
 (55) amor timere nescit: inde parui.
</p></quote>



<milestone unit="section" n="2"/>Ignosce desueta repetenti atque ob impleta quae iusseras nihil
amplius quam raritatis indulgentiam praestolaturo. ceterum mihi si
similia post iniunxeris, quo queam fieri magis obsequens, curabis ad
vicem carminis aut dictare quae cantem aut saltare quae rideam. vale.
</p></div2>

<div2 type="letter" n="XVI"><head>Sidonius Firmino suo salutem.</head>

<p>

<milestone unit="section" n="1"/>Si recordaris, domine fili, hoc mihi iniunxeras, ut hic nonus
libellus peculiariter tibi dictatus ceteris octo copularetur, quos ad
Constantium scripsi, virum singularis ingenii, consilii salutaris, certe
 in tractatibus publicis ceteros eloquentes, seu diversa sive paria
decernat, praestantioris facundiae dotibus antecellentem. sponsio
impleta est, non exacte quidem, sed vel instanter.
</p>

<p>

<milestone unit="section" n="2"/>nam peragratis forte dioecesibus cum domum veni, si quod schedium
temere iacens chartulis putribus ac veternosis continebatur, raptim
coactimque translator festinus exscripsi, tempore hiberno nil
retardatus, quin actutum iussa complerem, licet antiquarium moraretur
insiccabilis gelu pagina et calamo durior gutta, quam iudicasses
imprimentibus digitis non fluere sed frangi. sic quoque tamen compotem
officii prius agere curavi, quam duodecimum nostrum, quem Numae mensem
vos nuncupatis, Favonius flatu teporo, pluviisque natalibus maritaret.
</p>

<p>

<milestone unit="section" n="3"/>restat, ut te arbitro non reposcamus res omnino discrepantissimas,
maturitatem celeritatemque. nam quotiens liber quispiam scribi cito
iubetur, non tantum honorem spectat auctor a merito quantum ab obsequio.
 de reliquo, quia tibi nuper ad Gelasium virum sat benignissimum missos
iambicos placuisse pronuntias, per hos te quoque Mitylenaei oppidi
vernulas munerabor.


<quote rend="blockquote"><p>
<lb type="displayNum" n="1"/>Iam per alternum pelagus loquendi
<lb type="displayNum" n="2"/>egit audacem mea cymba cursum
<lb type="displayNum" n="3"/>nec bipertito timuit fluento
<lb type="displayNum" n="4"/>flectere clavum.
</p>

<p>
<lb type="displayNum" n="5"/>Solvit antennas, legit alta vela,
<lb type="displayNum" n="6"/>palmulam ponit manus, atque transtris
<lb type="displayNum" n="7"/>litori iunctis petit osculandum
<lb type="displayNum" n="8"/>saltus harenam.
</p>

<p>
<lb type="displayNum" n="9"/>Mussitans quamquam chorus invidorum
<lb type="displayNum" n="10"/>prodat hirritu rabiem canino,
<lb type="displayNum" n="11"/>nil palam sane loquitur pavetque
<lb type="displayNum" n="12"/>publica puncta.
</p>

<p>
<lb type="displayNum" n="13"/>Verberant puppim, quatiunt carinam,
<lb type="displayNum" n="14"/>ventilant spondas laterum rotundas,
<lb type="displayNum" n="15"/>arborem circa volitant sinistrae
<lb type="displayNum" n="16"/>sibila linguae.
</p>

<p>
<lb type="displayNum" n="17"/>Nos tamen rectam comite arte proram,
<lb type="displayNum" n="18"/>nil tumescentes veriti procellas,
<lb type="displayNum" n="19"/>sistimus portu, geminae potiti
<lb type="displayNum" n="20"/>fronde coronae,
</p>

<p>
<lb type="displayNum" n="21"/>Quam mihi indulsit populus Quirini,
<lb type="displayNum" n="22"/>blattifer vel quam tribuit senatus,
<lb type="displayNum" n="23"/>quam peritorum dedit ordo consors
<lb type="displayNum" n="24"/>iudiciorum,
</p>

<p>
<lb type="displayNum" n="25"/>Cum meis poni statuam perennem
<lb type="displayNum" n="26"/>Nerva Traianus titulis videret,
<lb type="displayNum" n="27"/>inter auctores utriusque fixam
<lb type="displayNum" n="28"/>bybliothecae;
</p>

<p>
<lb type="displayNum" n="29"/>Quamque post, visus prope, post bilustre
<lb type="displayNum" n="30"/>tempus accepi, capiens honorem,
<lb type="displayNum" n="31"/>qui patrum ac plebis simul unus olim
<lb type="displayNum" n="32"/>iura gubernat.
</p>

<p>
<lb type="displayNum" n="33"/>Praeter heroos ioca multa multis
<lb type="displayNum" n="34"/>texui pannis; elegos frequenter
<lb type="displayNum" n="35"/>subditos senis pedibus rotavi
<lb type="displayNum" n="36"/>commate bino.
</p>

<p>
<lb type="displayNum" n="37"/>Nunc per undenas equitare suetus
<lb type="displayNum" n="38"/>syllabas lusi celer atque metro
<lb type="displayNum" n="39"/>Sapphico creber cecini, citato
<lb type="displayNum" n="40"/>rarus iambo.
</p>

<p>
<lb type="displayNum" n="41"/>Nec recordari queo, quanta quondam
<lb type="displayNum" n="42"/>scripserim primo iuvenis calore;
<lb type="displayNum" n="43"/>unde pars maior utinam taceri
<lb type="displayNum" n="44"/>possit et abdi!
</p>

<p>
<lb type="displayNum" n="45"/>Nam senectutis propiore meta,
<lb type="displayNum" n="46"/>quicquid extremis sociamur annis,
<lb type="displayNum" n="47"/>plus pudet, si quid leve lusit aetas,
<lb type="displayNum" n="48"/>nunc reminisci.
</p>

<p>
<lb type="displayNum" n="49"/>Quod perhorrescens ad epistularum
<lb type="displayNum" n="50"/>transtuli cultum genus omne curae,
<lb type="displayNum" n="51"/>ne reus cantu petulantiore
<lb type="displayNum" n="52"/>sim reus actu;
</p>

<p>
<lb type="displayNum" n="53"/>Neu puter solvi per amoena dicta,
<lb type="displayNum" n="54"/>schema si chartis phalerasque iungam,
<lb type="displayNum" n="55"/>clerici ne quid maculet rigorem
<lb type="displayNum" n="56"/>fama poetae.
</p>

<p>
<lb type="displayNum" n="57"/>Denique ad quodvis epigramma posthac
<lb type="displayNum" n="58"/>non ferar pronus, teneroque metro
<lb type="displayNum" n="59"/>vel gravi nullum cito cogar exhinc
<lb type="displayNum" n="60"/>promere carmen:
</p>

<p>
<lb type="displayNum" n="61"/>Persecutorum nisi quaestiones
<lb type="displayNum" n="62"/>forsitan dicam meritosque caelum
<lb type="displayNum" n="63"/>martyras mortis pretio parasse
<lb type="displayNum" n="64"/>praemia vitae.
</p>

<p>
<lb type="displayNum" n="65"/>E quibus primum mihi psallat hymnus
<lb type="displayNum" n="66"/>qui Tolosatem tenuit cathedram,
<lb type="displayNum" n="67"/>de gradu summo Capitoliorum
<lb type="displayNum" n="68"/>praecipitatum;
</p>

<p>
<lb type="displayNum" n="69"/>Quem negatorem Iovis ac Minervae
<lb type="displayNum" n="70"/>et crucis Christi bona confitentem
<lb type="displayNum" n="71"/>vinxit ad tauri latus iniugati
<lb type="displayNum" n="72"/>plebs furibunda,
</p>

<p>
<lb type="displayNum" n="73"/>Ut per abruptum bove concitato
<lb type="displayNum" n="74"/>spargeret cursus lacerum cadaver
<lb type="displayNum" n="75"/>cautibus tinctis calida soluti
<lb type="displayNum" n="76"/>pulte cerebri.
</p>

<p>
<lb type="displayNum" n="77"/>Post Saturninum volo plectra cantent,
<lb type="displayNum" n="78"/>quos patronorum reliquos probavi
<lb type="displayNum" n="79"/>anxio duros mihi per labores
<lb type="displayNum" n="80"/>auxiliatos,
</p>

<p>
<lb type="displayNum" n="81"/>Singulos quos nunc pia nuncupatim
<lb type="displayNum" n="82"/>non valent versu cohibere verba;
<lb type="displayNum" n="83"/>quos tamen chordae nequeunt sonare,
<lb type="displayNum" n="84"/>corda sonabunt.
</p></quote>



<milestone unit="section" n="4"/>Redeamus in fine ad oratorium stilum materiam praesentem proposito
semel ordine terminaturi, ne, si epilogis musicis opus prosarium
clauserimus, secundum regulas Flacci, ubi amphora coepit institui,
urceus potius exisse videatur. vale.
</p></div2></div1></body></text></TEI.2>
